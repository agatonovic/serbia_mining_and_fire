Title: PRAVILNIKO SAOBRAĆAJNOJ SIGNALIZACIJI
URL: https://www.paragraf.rs/propisi/pravilnik-o-saobracajnoj-signalizaciji.html
Extracted: 2025-07-06T23:13:56.808332
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O SAOBRAĆAJNOJ SIGNALIZACIJI
("Sl. glasnik RS", br. 85/2017,  14/2021 i 21/2024)
I OSNOVNE ODREDBE
Član 1
Ovim pravilnikom propisuju se vrsta, značenje, oblik, boja,
  mere, materijali za izradu saobraćajne signalizacije i pravila postavljanja
  saobraćajne signalizacije na putevima; vrsta, izgled, tehničke karakteristike
  i način postavljanja i mesta na kojima se moraju postaviti branici ili polubranici,
  uređaji za davanje svetlosnih, zvučnih znakova i način njihove upotrebe; privremena
  saobraćajna signalizacija, izgled, tehničke karakteristike, način postavljanja
  i upotreba branika i drugih sredstava za obezbeđenje mesta na kome se izvode
  radovi.
Osnovni pojmovi i izrazi
Član 2
Izrazi upotrebljeni u ovom pravilniku imaju sledeće značenje:
1)
aplikativne trake
su specijalni višeslojni materijali
  za izradu oznaka na kolovozu na bazi gume, odnosno plastike, različitih debljina
  i tekstura;
2)
bankina
je deo javnog puta na kojem se postavlja
  saobraćajna signalizacija;
3)
bojila
su materijali za izradu oznaka na putu u tečnom,
  odnosno žitkom stanju i sastoje od pigmenata, vezivnih sredstava, punila, razređivača
  i svetloodbojnih perli;
4)
branici i polubranici
su uređaji koji se sastoje
  od mehanizma za pokretanje i barijera sa svetlosnim, odnosno retroreflektujućim
  oznakama i služe za povremeno obustavljanje saobraćaja;
5)
zapreka (barijera)
je privremena saobraćajna signalizacija
  koja se koristi za usmeravanje saobraćaja, odnosno označavanje dela puta na
  kojem je privremeno obustavljen saobraćaj;
6)
zaprečna traka
je privremena saobraćajna signalizacija
  za označavanje prepreka na putu i mesta na kome se izvode radovi na putu (u
  daljem tekstu: zona radova);
7)
zaštitna ograda
je oprema puta čija je osnovna namena
  sprečavanje skretanja vozila sa puta;
8)
indikator vrha površine razdvajanja tokova
je oprema
  puta koja služi za označavanje mesta razdvajanja saobraćajnih tokova;
9)
katadiopter
je svetlosna oznaka izrađena od retroreflektujućeg
  materijala, postavlja se na zaštitnim ogradama i bočnim smetnjama u profilu
  puta, koja služi za označavanje pravca pružanja puta i ivice kolovoza;
10)
klasa materijala
je karakteristika materijala za
  izradu lica saobraćajnog znaka, koja služi za klasifikaciju materijala prema
  koeficijentu retrorefleksije;
11)
linearni katadiopter
je oprema puta namenjena za
  podužno obeležavanje ograda, zidova i barijera;
12)
marker
je oprema puta koja omogućava uočljivost
  saobraćajnih površina i oznaka na putu;
13)
montažni ivičnjak
je oprema puta namenjena za usmeravanje
  saobraćaja i vođenje saobraćajnih tokova;
14)
nosač saobraćajne signalizacije
(stub, portal, konzola,
  i sl.) je konstrukcija na koju se postavlja saobraćajna signalizacija;
15)
oprema protiv zaslepljivanja vozača
je oprema puta
  koja služi za sprečavanje zaslepljivanja vozača od svetla vozila iz suprotnog
  smera;
16)
plastični materijali
su materijali za izradu oznaka
  na kolovozu u tečnom, odnosno žitkom stanju na bazi plastike;
17)
retroreflektujući materijali
za izradu lica saobraćajnog
  znaka (folije) su plastični materijali sa ugrađenim elementima za retrorefleksiju,
  lepkom za pričvršćivanje na podlogu i zaštitnim površinskim slojem za odbranu
  od spoljnih uticaja;
18)
saobraćajni čunj
je privremena saobraćajna signalizacija
  konusnog oblika kojom se vozači upozoravaju na prepreke, odnosno zonu radova
  na putu;
19)
saobraćajno ogledalo
je oprema puta, namenjena poboljšanju
  preglednosti na putu;
20)
signalna tabla
je privremena saobraćajna signalizacija
  namenjena označavanju zone radova na putu, sa trepćućim svetlima, saobraćajnim
  znakovima, odnosno znakovima sa izmenjivim sadržajem poruka i može se postaviti
  na zadnji deo vozila, odnosno prikolici koji se koriste u zoni radova;
21)
smerokaz
je svetlosna oznaka sa retroreflektujućim
  površinama koja služi za označavanje pravca pružanja puta i ivica kolovoza;
22)
stubić
je oprema puta kojom se sprečava pristup
  na površine koje nisu namenjene određenim učesnicima u saobraćaju;
23)
tabla za označavanje vrha ostrva
je saobraćajni
  znak koji upozorava vozače da nailaze na ostrvo, ili je stub sa unutrašnjim
  osvetljenjem žute boje i postavlja se na vrh ostrva;
24)
ublaživač udara
(absorber) je oprema puta i služi
  za ublažavanje udara vozila u objekat na putu i postavlja se na mestima gde
  postoji izražena opasnost od naletanja vozila;
25)
štap za označavanje puta
u zimskim uslovima je svetlosna
  oznaka sa naizmeničnim poljima crvene i žute boje i služi za označavanje pravca
  pružanja puta i ivica kolovoza u zimskim uslovima.
II SAOBRAĆAJNA SIGNALIZACIJA
Član 3
Pod saobraćajnom signalizacijom, u smislu ovog pravilnika se
  podrazumevaju:
1) saobraćajni znakovi;
2) oznake na putu;
3) semafori;
4) branici, odnosno polubranici na prelazu puta preko železničke
  pruge;
5) privremena saobraćajna signalizacija;
6) svetlosne oznake na putu;
7) druge oznake na putu (u daljem tekstu: oprema puta).
Član 4
Izgled i način postavljanja saobraćajne signalizacije na putu
  je propisan ovim pravilnikom.
Tehničke karakteristike saobraćajne signalizacije izvode se
  u skladu sa važećim srpskim standardima.
Ako za saobraćajnu signalizaciju ne postoji odgovarajući srpski
  standard, primeniće se odgovarajući evropski standard.
Temelji, postolja i nosači saobraćajne signalizacije su definisani
  standardom.
Saobraćajni projekat
Član 5
Saobraćajna signalizacija se postavlja i obeležava na putu
  na osnovu saobraćajnog projekta u skladu sa odredbama ovog pravilnika i propisima
  kojima se uređuje oblast saobraćaja.
Saobraćajni projekat je projekat saobraćaja i saobraćajne signalizacije,
  u skladu sa propisima kojima se uređuje tehnička dokumentacija.
Tehničku dokumentaciju čine: saobraćajni projekat, tehnička
  kontrola i prateća dokumentacija (mišljenja, saglasnosti, dokumentacija na
  osnovu koje se izvode radovi koji uzrokuju izmenu režima saobraćaja na putu, ovlašćenja, punomoćja i dr.).
Saobraćajni projekat sadrži:
1) naslovnu stranu;
2) sadržaj projektne dokumentacije;
3) opštu dokumentaciju u skladu sa propisima;
4) projektni zadatak potpisan od investitora;
5) tehnički izveštaj;
6) predmer i predračun saobraćajne signalizacije;
7) tehničke uslove za izradu i postavljanje saobraćajne signalizacije,
  za odgovarajući nivo izrade iste, u skladu sa propisima kojima se bliže uređuje
  tehnička dokumentacija;
8) prilog o merama zaštite na radu i zaštiti životne sredine
  koje se odnose na projekat, za odgovarajući nivo izrade iste, u skladu sa propisima
  kojima se uređuje tehnička dokumentacija;
9) grafički deo projekta;
10) detalje saobraćajne signalizacije.
Saobraćajni projekat dat je u Prilogu 1. koji je odštampan
  uz ovaj pravilnik i čini njegov sastavni deo.
1. Saobraćajni znakovi
Član 6
Saobraćajni znakovi su: znakovi opasnosti, znakovi izričitih
  naredbi i znakovi obaveštenja.
Uz saobraćajni znak je dozvoljeno postavljanje dopunske table
  koja je sastavni deo saobraćajnog znaka i bliže određuje njegovo značenje.
Dopunska tabla se postavlja ispod donje ivice saobraćajnog
  znaka na koji se odnosi.
Član 7
Saobraćajni znak se postavlja na nosač saobraćajnog znaka pored
  kolovoza.
Dozvoljeno je da se saobraćajni znak postavi na:
1) konzolni nosač;
2) portalni nosač;
3) zapreku;
4) signalnu tablu;
5) nosač semafora i to:
(1) jedan znak iznad semafora;
(2) dva znaka sa desne strane u nivou semafora, na posebnom
    nosaču i to znakovi: II-1, II-2, II-4, II-43, II-43.1, II-43.2, II-43.3, II-43.4,
    II-44, II-44.1, II-44.2, III-2, III-2.1, III-3, III-3.1 i III-62;
Šematski prikaz postavljanja saobraćajnih znakova na nosač
  semafora je dat na slici br. 1.
Slika
    br. 1.
Izuzetno od stava 1. ovog člana, uz obrazloženje u saobraćajnom
  projektu, dozvoljeno je da se saobraćajni znak postavi na elemente komunalne
  infrastrukture uz saglasnost nadležnog vlasnika, odnosno korisnika komunalne
  infrastrukture.
Poleđina saobraćajnih znakova II-1, II-2 i III-3 ne sme biti
  zaklonjena.
Član 8
Na zajedničkom nosaču za saobraćajni znak pored kolovoza, ne
  sme se postaviti više od dve dopunske table uz jedan saobraćajni znak.
Na zajedničkom nosaču za saobraćajni znak pored kolovoza, ne
  sme se postaviti više od dva saobraćajna znaka i dve dopunske table.
Na zajedničkom nosaču za saobraćajni znak pored kolovoza ne
  sme se postaviti više od dva saobraćajna znaka koji se odnose na jedan smer
  kretanja.
Izuzetno od stava 1, 2, i 3. ovog člana, na raskrsnici bez
  semafora u naselju, dozvoljeno je na zajedničkom nosaču saobraćajnog znaka
  pored kolovoza postaviti tri saobraćajna znaka bez dopunskih tabli, kada je
  prvi u nizu od tih znakova znak II-1 ili II-2, drugi u nizu jedan od znakova:
  II-43, II-43.1, II-43.2, II-43.3, II-43.4, II-44, II-44.1, II-44.2, II-45.2,
  II-26, II-26.1 a treći u nizu jedan od znakova: III-5, III-6, III-7.
Na zajedničkom nosaču saobraćajnog znaka pored kolovoza dozvoljeno
  je postaviti tri saobraćajna znaka bez dopunskih tabli i to znakove: III-205,
  III-63 i III-64.
Saobraćajni znakovi koji se postavljaju na zajedničkom nosaču
  moraju biti iste grupe dimenzije znakova i klase materijala.
Tabela grupa dimenzija znakova na zajedničkom nosaču data je
  u Prilogu 2 koji je odštampan uz ovaj pravilnik i čini njegov sastavni deo.
Saobraćajni znakovi na zajedničkom nosaču pored kolovoza se
  postavljaju od najvišeg ka najnižem, sledećim redom: znakovi opasnosti, znakovi
  izričitih naredbi pa znakovi obaveštenja.
Izuzetno od stava 8. znakovi III-3 i III-3.1 se postavljaju
  na najvišu poziciju.
Član 9
Saobraćajni znakovi van naselja postavljaju se na visini od
  1,2 m do 1,4 m.
Saobraćajni znakovi u naselju postavljaju se na visini od 2,2
  m do 2,4 m, a izuzetno van pešačkih površina dozvoljeno je postavljanje na
  visini od 1,4 m do 1,8 m.
Izuzetno od stava 1. ovog člana:
1) na visini od 0,8 m postavljaju se znakovi: I-35, III-59,
  III-82, III-82.1, III-83, III-95, III-96, III-97, III-98 i III-99;
2) na visini od 1,5 m do 1,7 m postavljaju se znakovi: II-45,
  II-45.1, II-45.2, II-45.3, ako se postavljaju zajedno sa znakovima III-84 i
  III-84.1;
3) na visini od 0,5 m postavljaju se znakovi: III-84 i III-84.1;
4) visina znakova III-82 i III-82.1 koji se postavljaju na
  indikator vrha površine razdvajanja tokova je u zavisnosti od visine indikatora
  vrha površine razdvajanja tokova;
5) visina znakova koji se postavljaju na zapreke u zoni radova
  je u zavisnosti je od visina zapreka.
Saobraćajni znakovi iznad kolovoza postavljaju se na visini
  od 4,5 m do 5,5 m.
Visina je rastojanje od horizontalne ravni koja prolazi kroz
  ivicu puta bližu saobraćajnom znaku do horizontalne ravni koja prolazi kroz
  donju ivicu saobraćajnog znaka, odnosno dopunske table (najniža ivica saobraćajnog
  znaka, odnosno dopunske table).
Način postavljanja saobraćajnog znaka i dopunske table, koji
  se vertikalno postavljaju na zajednički nosač za saobraćajni znak, dat je na
  slici br. 2.
Rastojanje između ivice kolovoza i najniže ivice saobraćajnog
  znaka, koja je najbliža kolovozu, van pešačkih površina, iznosi od 0,75 m do
  1,5 m.
Izuzetno, od stava 8. ovog člana, rastojanje iznosi do 0,5
  m, kada saobraćajni profil sadrži zaustavne trake, odnosno kada je postavljena
  zaštitna ograda.
Rastojanje između ivice kolovoza i najniže ivice saobraćajnog
  znaka, koja je najbliža kolovozu, na pešačkim povinama iznosi od 0,30 m do
  1,5 m.
Slika
    br. 2
Član 10
Saobraćajni znakovi se postavljaju na način da budu uočljivi,
  da ne ometaju kretanje učesnika u saobraćaju i ne zaklanjaju druge saobraćajne
  znakove.
Saobraćajni znakovi se postavljaju sa desne strane puta pored
  kolovoza, u smeru kretanja vozila.
Ukoliko na mestu na kome se postavlja saobraćajni znak sa desne
  strane puta postoji potreba za boljom uočljivošću znaka, odnosno dodatnim upozorenjem
  učesnika u saobraćaju iz razloga bezbednosti, znak se postavlja i na levoj
  strani puta.
Član 11
Nazivi mesta i drugi geografski nazivi na saobraćajnim znakovima
  na državnim putevima I reda ispisuju se ćiriličnim i latiničnim pismom na način
  da se prvo ispisuje natpis ćirilicom, a zatim latinicom na istom znaku.
Izuzetno od stava 1. ovog člana na saobraćajnim znakovima koji
  se postavljaju pored puta, natpisi ćiriličnim i latiničnim pismom mogu se ispisati
  na dva saobraćajna znaka na način da se na putu prvo nailazi na znak sa ćiriličnim
  pismom.
Nazivi mesta i drugi geografski nazivi ispisuju se ćiriličnim
  pismom na saobraćajnim znakovima na državnim putevima II reda, opštinskim putevima
  i ulicama.
Na turističkoj signalizaciji natpisi se ispisuju ćiriličnim
  pismom. Ispod ćiriličnog pisma je dozvoljen natpis na engleskom jeziku.
Na mestima gde se dozvoljava primena pisma ili jezika nacionalne
  manjine, ovaj natpis se ispisuje ispod natpisa koji su definisani st. 1, 3.
  i 4. ovoga člana.
Na saobraćajni znak je dozvoljeno upisati odredište u drugoj
  državi na engleskom jeziku i nacionalnu oznaku te države.
Član 12
Znakovi sa izmenljivim sadržajem imaju isto značenje kao i
  saobraćajni znakovi propisani ovim pravilnikom.
Znakovi sa izmenljivim sadržajem proizvode se prema standardu
  SRPS EN 12966.
Ukoliko zbog tehnologije izvođenja nije moguće izvesti propisanu
  boju upotrebljava se:
1) crna boja bez refleksije, umesto bele i plave boje osnove
  znaka;
2) bela, odnosno žuta boja za simbole umesto crne i bele boje
  za simbole;
3) bela, odnosno žuta boja okvira umesto crne boje okvira.
Dozvoljeno je da se informacija koja se prikazuje na znakovima
  sa izmenljivim sadržajem sastoji od teksta, odnosno simbola.
Znakovi sa izmenljivim sadržajem se postavljaju na:
1) portalnim nosačima iznad kolovoza;
2) nosaču za saobraćajni znak pored puta;
3) signalnim tablama;
4) vozilima, odnosno prikolicama koji se koriste u zoni radova
  na putu.
Član 13
Ivica saobraćajnog znaka izrađuje se u boji osnove znaka.
Saobraćajni znak sa aluminijumskim profilom na ivici ne mora
  da ima ivicu iz stava 1. ovog člana.
Saobraćajni znak čine lice i poleđina znaka.
Lice saobraćajnog znaka se izrađuje od materijala sa retroreflektujućim
  svojstvima.
U slučaju da je znak izrađen sa unutrašnjim izvorom svetlosti,
  lice znaka se izrađuje na translucentnoj podlozi sa retroreflektujućim svojstvom.
Boja lica saobraćajnog znaka je u skladu sa standardom.
Poleđina saobraćajnog znaka je sive boje, bez refleksije, u
  skladu sa standardom.
Materijali za izradu saobraćajnih znakova
Član 14
Upotreba retroreflektujućih materijala za izradu lica saobraćajnog
  znaka zavisi od kategorije puta, i to na:
1) autoputu: znakovi koji se postavljaju pored kolovoza izrađuju
  se od materijala najmanje klase 2 ako ne postoji javna rasveta, od materijala
  klase 3 izrađuju su znakovi obaveštenja za vođenje saobraćaja ako javna rasveta
  postoji, a znakovi koji se postavljaju na portalima izrađuju se od materijala
  klase 3;
2) motoputu: znakovi koji se postavljaju pored kolovoza izrađuju
  se od materijala najmanje klase 2, a na portalima od materijala klase 3;
3) ostalim državnim i opštinskim putevima: znakovi se izrađuju
  od materijala klase 2;
4) ulicama: znakovi se izrađuju od materijala klase 1.
Izuzetno od stava 1. ovog člana:
1) na autoputu i motoputu, od materijala klase 2 se izrađuju
  znakovi uz objekte na putu: III-58, III-59, III-60, III-61, III-90, III-90.1;
2) na ostalim putevima, osim na ulicama, od materijala klase
  3 izrađuju se znakovi: I-32, I-33, I-34, I-34.1, I-35, II-1, II-2, III-5, III-6,
  III-7;
3) na ulicama od materijala klase 2 izrađuju se znakovi: I-32,
  I-33, I-34, I-34.1, I-35, II-1, II-2, III-5, III-6, III-7;
4) od materijala klase 3. se izrađuju znakovi: III-11, III-28,
  III-85, III-86, III-89, III-89.1, III-89.2;
5) od materijala klase 1. se izrađuju znakovi: II-40, II-41,
  II-41.1, II-41.2, II-42, III-19 III-20, III-21, III-22, III-98 i III-99.
Izuzetno od stava 1. ovog člana, znakovi koji se postavljaju
  pored kolovoza izrađuju se od materijala klase 1, ukoliko se radovi u zoni
  radova završe u toku jednog dana za vreme dnevne vidljivosti.
Znakovi turističke signalizacije izrađuju se od materijala
  klase 2 na autoputu i motoputu, a od materijala klase 1 na ostalim putevima.
Radi bolje uočljivosti dozvoljeno je da saobraćajni znakovi
  budu izrađeni na fluoroscentnoj podlozi od retroreflektujućeg materijala klase
  3:
1) žute boje u zoni radova na putu;
2) žuto-zelene boje za znakove na mestima gde je potrebno da
  se istakne značaj informacije na znaku, odnosno kada je potrebno pojačati uočljivost
  takvih znakova.
Član 15
Saobraćajni znakovi izrađeni sa licem znaka od retroreflektujućih
  materijala postavljaju se na putu pod uglom od 3o-5o u odnosu na uzdužnu osu
  puta - horizontalna ravan, odnosno postavljaju se iznad puta pod uglom od 3º
  u odnosu na uzdužnu osu puta - vertikalna ravan, da bi se izbegao efekat zaslepljivanja.
Način postavljanja retroreflektujućih saobraćajnih znakova
  u odnosu na uzdužnu osu puta dat je u Prilogu 3 koji je odštampan uz ovaj pravilnik
  i čini njegov sastavni deo.
Član 16
Saobraćajni znak prema standardu SRPS EN 12899 ispunjava najmanje:
1) faktor sigurnosti za opterećenje klase (PAF1);
2) pritisak vetra klase (W5);
3) dinamički pritisak snega klase (DSL1);
4) najveću privremenu defleksiju klase (TDB4).
1.1. Znakovi opasnosti
Član 17
Znakovi opasnosti služe da se učesnici u saobraćaju upozore
  na opasnost koja im preti na određenom mestu, odnosno delu puta i da se obaveste
  o prirodi te opasnosti.
Član 18
Znakovi opasnosti su:
1) znak "krivina nalevo" (I-1) i znak "krivina
  nadesno" (I-1.1), označavaju približavanje (nailazak) opasnoj krivini
  nalevo, odnosno nadesno;
2) znak "dvostruka krivina ili više od dve uzastopne krivine
  od kojih je prva nalevo" (I-2) i znak "dvostruka krivina ili više
  od dve uzastopne krivine od kojih je prva nadesno" (I-2.1) označava približavanje
  delu puta sa više uzastopnih krivina, od kojih je prva nalevo, odnosno nadesno;
3) znak "opasan uspon" (I-3) i znak "opasna
  nizbrdica" (I-4), označavaju približavanje opasnom usponu, odnosno opasnoj
  nizbrdici;
Procenat na znaku odgovara procentu uspona, odnosno procentu
  nizbrdice na putu.
4) znak "suženje puta" (I-5), znak "suženje
  puta sa desne strane" (I-5.1) i znak "suženje puta sa leve strane" (I-5.2),
  označavaju približavanje delu puta na kome suženje kolovoza može da predstavlja
  opasnost;
5) znak "pokretni most" (I-6), označava blizinu mesta
  na kome se na putu nalazi pokretni most;
6) znak "blizina obale" (I-7), označava nailazak
  na deo puta koji vodi do obale, odnosno pruža se u blizini obale;
7) znak "neravan kolovoz" označava nailazak na deo
  puta na kome je kolovoz neravan zbog postojanja opasnih izbočina i ulegnuća
  (I-8), zbog opasnog ulegnuća (I-9) ili zbog opasne izbočine na kolovozu (I-10);
8) znak "klizav kolovoz" (I-11), označava nailazak
  na deo puta na kome je moguća pojava klizavog kolovoza;
9) znak "kamenje pršti" (I-12), označava nailazak
  na deo puta na kome je moguća pojava prštanja kamenja;
10) znak "odron kamenja" označava nailazak na deo
  puta na kojem postoji opasnost od odrona kamenja i prisustva kamenja sa desne
  strane puta (I-13), odnosno sa leve strane puta (I-13.1);
11) znak "nailazak na pešački prelaz" (I-14), označava
  nailazak na mesto na putu na kome je obeležen pešački prelaz;
12) znak "deca na putu" (I-15), označava nailazak
  na deo puta na kome se često kreću deca (blizina škole, obdaništa, igrališta
  i sl.);
13) znak "biciklisti na putu" (I-16), označava nailazak
  na deo puta na kome se biciklisti često kreću, odnosno prelaze put;
14) znak "životinje na putu" (I-17), označava nailazak
  na deo puta na kome domaće životinje pod nadzorom prelaze preko puta, odnosno
  se kreću duž puta;
15) znak "divljač na putu" (I-18), označava nailazak
  na deo puta na kome postoji opasnost zbog prelaska divljači;
16) znak "radovi na putu" (I-19), označava nailazak
  na deo puta na kome se izvode radovi na putu;
17) znak "nailazak na semafor" (I-20) i (I-20.1),
  označava nailazak na mesto na putu na kome je saobraćaj regulisan semaforima;
18) znak "avionska pista" (I-21), označava nailazak
  na deo puta u blizini avionske piste preko koga avioni preleću, u niskom letu,
  prilikom sletanja, odnosno poletanja;
19) znak "bočni vetar" (I-22), označava nailazak
  na deo puta na kome je učestala pojava jakog bočnog vetra;
Simbol na navedenom znaku odgovara smeru vetra.
20) znak "dvosmeran saobraćaj" (I-23), označava mesto
  na putu od koga počinje dvosmeran saobraćaj;
21) znak "tunel" (I-24), označava nailazak na tunel;
22) znak "opasnost na putu" (I-25), označava nailazak
  na deo puta ili mesto na putu na kome učesnicima u saobraćaju preti opasnost
  za koju ovim pravilnikom nije predviđen poseban znak;
23) znak "ukrštanje puteva iste važnosti" (I-26),
  označava blizinu raskrsnice puteva od kojih nijedan put nije put sa prvenstvom
  prolaza;
24) znak "ukrštanje sa sporednim putem pod pravim uglom" (I-27),
  znak "spajanje sporednog puta pod pravim uglom sa leve strane" (I-28),
  znak "spajanje sporednog puta pod pravim uglom sa desne strane" (I-28.1),
  znak "spajanje sporednog puta pod oštrim uglom sa leve strane" (I-29),
  znak "spajanje sporednog puta pod oštrim uglom sa desne strane" (I-29.1),
  znak "spajanje sporednog puta pod tupim uglom sa leve strane" (I-29.2)
  i znak "spajanje sporednog puta pod tupim uglom sa desne strane" (I-29.3)
  označavaju nailazak na raskrsnicu na kojoj se put sa prvenstvom prolaza ukršta,
  odnosno spaja sa sporednim putem;
Simboli na navedenim znakovima iz ove tačke odgovaraju situacijama
  na putu.
25) znak "raskrsnica sa kružnim tokom saobraćaja" (I-30),
označava nailazak na raskrsnicu na kojoj se saobraćaj odvija u kružnom toku;
26) znak "ukrštanje puta i tramvajske pruge" (I-31),
  označava nailazak na mesto na kome se put ukršta sa tramvajskom prugom u nivou;
27) znak "ukrštanje puta sa železničkom prugom sa branicima
  ili polubranicima" (I-32), označava nailazak na mesto ukrštanja puta sa
  železničkom prugom u nivou, obezbeđeno branicima ili polubranicima;
28) znak "ukrštanje puta sa železničkom prugom bez branika
  ili polubranika" (I-33), označava nailazak na mesto ukrštanja puta sa
  železničkom prugom u nivou, koji nije obezbeđen branicima ili polubranicima;
29) znak "Andrejin krst", označava nailazak na ukrštanje
  puta i železničke pruge u nivou sa jednim kolosekom (I-34), odnosno sa dva
  ili više koloseka (I-34.1);
30) znak "približavanje mestu ukrštanja puta i železničke
  pruge" (I-35), označava udaljenost do mesta ukrštaja puta i železničke
  pruge u nivou;
31) znak "pešaci na putu" (I-36), označava nailazak
  na deo puta kojim se pešaci često kreću;
32) znak "opasna bankina" (I-37), označava nailazak
  na deo puta na kome je uz kolovoz opasna bankina;
Simbol na znaku odgovara odgovarajućoj strani puta.
33) znak "zastoj saobraćaja" (I-38), označava nailazak
  na deo puta na kome postoji opasnost od stvaranja kolone vozila;
Znakovi opasnosti - opšte karakteristike
Član 19
Znakovi opasnosti imaju oblik jednakostraničnog trougla čija
  se donja strana nalazi u horizontalnom položaju sa vrhom okrenutim naviše.
Izuzetno od stava 1. ovog člana odstupaju znakovi I-34, I-34.1
  i I-35 koji imaju pravougaoni oblik.
Član 20
Osnova znakova opasnosti je bele boje, a okvir trougla je crvene
  boje. Simboli na znakovima opasnosti su crne boje.
Izuzetno od stava 1. ovog člana:
1) znak I-19 ima žutu osnovu;
2) znak I-20 i I-20.1, ima na simbolima iscrtano po vertikalnoj
  osi crveno svetlo gore, žuto u sredini, zeleno dole, a po horizontalnoj osi
  crveno svetlo levo, žuto u sredini i zeleno desno;
3) znak I-34 i I-34.1, ima okvir simbola crvene boje;
4) znak I-35, ima kose crte crvene boje;
5) znak I-38, ima na simbolima vozila iscrtana svetla crvene
  boje.
Član 21
Dužina strane jednakostraničnog trougla znaka opasnosti iznosi:
1) 120 cm, na autoputu i motoputu;
2) 90 cm, na ostalim državnim putevima, opštinskim putevima
  i saobraćajnicama u naselju;
3) 60 cm, na ostalim saobraćajnicama u naselju gde postoje
  prostorna ograničenja;
4) 40 cm, ako se upotrebljavaju kao umetnuti znakovi, osim
  60 cm kada se umeću na znakove koji se postavljaju na autoputu i motoputu.
Na putevima iz stava 1. tačka 2) ovog člana mogu se, po potrebi
  postavljati i znakovi opasnosti čija strana trougla iznosi 120 cm, a na putevima
  iz stava 1. tačka 3) ovog člana i znakovi opasnosti čija je dužina strane trougla
  90 cm.
Dimenzija znaka I-34 je: 120 cm x 60 cm, a dimenzija znaka
  I-34.1 je: 120 cm x 90 cm.
Dimenzija znaka I-35 je: 30 cm x 100 cm, sa kosim trakama širine
  i međusobnog rastojanja od 8 cm koje su pod uglom od 30° u odnosu na užu stranu
  znaka.
Postavljanje znakova opasnosti
Član 22
Znakovi opasnosti se postavljaju, na udaljenosti od 150 m do
  250 m ispred opasnog mesta na putu.
Izuzetno od stava 1. ovog člana na putu van naselja, dozvoljeno
  je da se znakovi opasnosti postavljaju na udaljenosti manjoj od 150 m, odnosno
  većoj od 250 m, sa dopunskom tablom kojom se označava udaljenost do opasnog
  mesta, uz obrazloženje u saobraćajnom projektu.
Izuzetno od stava 1. ovog člana na putu u naselju, dozvoljeno
  je da se znakovi opasnosti postave i na udaljenosti manjoj od 150 m, uz obrazloženje
  u saobraćajnom projektu.
Član 23
Izuzetno od člana 22. stav 1. ovog pravilnika:
1) znak I-19 postavlja se na mestu odakle počinje zona radova
  na putu i dozvoljeno je da se ponovi u zoni radova;
2) znak I-23 postavlja se na mestu na putu odakle počinje dvosmeran
  saobraćaj;
3) znak I-26 postavlja se na putevima van naselja na mestu
  ukrštanja puteva iste važnosti;
4) znakovi I-27, I-28, I-28.1, I-29, I-29.1, I-29.2 i I-29.3
  postavljaju se samo ako je na sporednom putu koji se ukršta sa putem s prvenstvom
  prolaza, postavljen znak II-1, odnosno znak II-2;
5) znakovi I-34, I-34.1 postavljaju se na ukrštajima puta i
  železničke pruge, na odstojanju od 5 m od najbliže železničke šine, a ako okolnosti
  to zahtevaju ne manjem od 3 m, odnosno ne većem od 10 m;
6) znakovi I-34, I-34.1 postavljaju se na zajedničkom nosaču
  iznad semafora ako je prelaz puta preko železničke pruge u nivou opremljen
  istim;
7) znak I-35 postavlja se sa tri kose trake na 240 m ispred
  mesta ukrštanja puta i železničke pruge u nivou, zatim sa dve kose trake na
  160 m, a poslednji sa jednom kosom trakom na 80 m ispred mesta ukrštanja puta
  i železničke pruge u nivou. Niža strana kosih traka je bliže kolovozu. Znak
  I-32 ili I-33 se postavlja iznad znaka sa tri kose trake.
1.2. Znakovi izričitih naredbi
Član 24
Znakovi izričitih naredbi služe da učesnicima u saobraćaju
  na putu stave do znanja zabrane, ograničenja i obaveze.
Znakovi izričitih naredbi su: znakovi kojima je propisano prvenstvo
  prolaza, znakovi zabrane i ograničenja i znakovi kojima su propisane obaveze.
Član 25
Znakovi izričitih naredbi kojima je propisano prvenstvo prolaza
  su:
1) znak "ustupanje prvenstva prolaza" (II-1), označava
  naredbu vozaču da mora da ustupi prvenstvo prolaza vozilima koja se kreću putem
  na koji nailazi odnosno označava naredbu vozaču da mora da ustupi prvenstvo prolaza šinskom vozilu koje se kreće po pruzi na koju nailazi;
2) znak "obavezno zaustavljanje" (II-2), označava
  naredbu vozaču da mora da zaustavi vozilo i ustupi prvenstvo prolaza vozilima
  koja se kreću putem na koji nailazi odnosno označava naredbu vozaču da mora da zaustavi vozilo ispred prelaza puta preko pruge i da ustupi prvenstvo prolaza šinskom vozilu koje se kreće po pruzi na koju nailazi;
Znakovi izričitih naredbi kojima su propisane zabrane i ograničenja
  su:
3) znak "zabrana saobraćaja za vozila u oba smera" (II-3),
  označava put, odnosno deo puta na kome je zabranjen saobraćaj za sva vozila;
4) znak "zabrana saobraćaja za vozila u jednom smeru" (II-4),
  označava put, odnosno deo puta na kome je zabranjen saobraćaj vozilima iz smera
  prema kome je okrenuto lice znaka;
5) znak "zabrana saobraćaja za motorna vozila" (II-5),
  označava put, odnosno deo puta na kome je zabranjen saobraćaj za sva motorna
  vozila, osim za mopede, motocikle bez prikolice i motocikle bez bočnog sedišta;
6) znak "zabrana saobraćaja za autobuse" (II-6),
  označava put, odnosno deo puta na kome je zabranjen saobraćaj autobusima;
7) znak "zabrana saobraćaja za teretna vozila" (II-7),
  označava put, odnosno deo puta na kome je zabranjen saobraćaj za teretna vozila;
Ako se uz ovaj znak doda dopunska tabla na kojoj je označena
  najveća dozvoljena masa vozila, zabrana važi za teretna vozila čija najveća
  dozvoljena masa prelazi označenu masu.
8) znak "zabrana saobraćaja za vozila koja prevoze materije
  koje mogu da izazovu zagađivanje vode" (II-8), označava put, odnosno deo
  puta na kome je zabranjen saobraćaj vozilima koja prevoze određenu količinu
  materije koja može da izazove zagađivanje vode;
9) znak "zabrana saobraćaja vozilima koja prevoze eksploziv,
  odnosno lako zapaljive materije" (II-9), označava put ili deo puta na
  kome je zabranjen saobraćaj vozilima koja prevoze eksploziv ili lako zapaljive
  materije i znak "zabrana saobraćaja vozilima koja prevoze opasne terete" (II-9.1),
  označava put ili deo puta na kome je zabranjen saobraćaj vozilima koja prevoze
  opasne terete;
10) znak "zabrana saobraćaja za motorna vozila koja vuku
  priključno vozilo osim poluprikolice ili prikolice sa jednom osovinom" (II-10),
  označava put, odnosno deo puta na kome je zabranjen saobraćaj za motorna vozila
  koja vuku priključno vozilo osim poluprikolice ili prikolice sa jednom osovinom
  i znak "zabrana saobraćaja za motorna vozila koja vuku priključno vozilo" (II-10.1),
  označava put, odnosno deo puta na kome je zabranjen saobraćaj za motorna vozila
  koja vuku priključno vozilo;
11) znak "zabrana saobraćaja za traktore" (II-11),
  označava put, odnosno deo puta na kome je zabranjen saobraćaj za traktore;
12) znak "zabrana saobraćaja za motocikle" (II-12),
  označava put, odnosno deo puta na kome je zabranjen saobraćaj za motocikle,
  teške tricikle i teške četvorocikle;
13) znak "zabrana saobraćaja za mopede" (II-13),
  označava put, odnosno deo puta na kome je zabranjen saobraćaj za mopede, lake
  tricikle i lake četvorocikle;
14) znak "zabrana saobraćaja za bicikle" (II-14),
  označava put, odnosno deo puta na kome je zabranjen saobraćaj za bicikle;
15) znak "zabrana saobraćaja za zaprežna vozila" (II-15),
  označava put, odnosno deo puta na kome je zabranjen saobraćaj za zaprežna vozila;
16) znak "zabrana saobraćaja za ručna kolica" (II-16),
  označava put, odnosno deo puta na kome je zabranjen saobraćaj za lica koja
  koriste ručna kolica;
17) znak "zabrana saobraćaja za pešake" (II-17),
  označava put, odnosno deo puta na kome je zabranjen saobraćaj za pešake;
18) znak "zabrana saobraćaja za sva motorna vozila" (II-18),
  označava put, odnosno deo puta na kome je zabranjen saobraćaj za sva motorna
  vozila;
19) znak "zabrana saobraćaja za sva motorna vozila i zaprežna
  vozila" (II-19), označava put, odnosno deo puta na kome je zabranjen saobraćaj
  za sva motorna vozila i zaprežna vozila;
20) znak "zabrana saobraćaja za vozila čija širina prelazi
  određenu širinu" (II-20), označava put, odnosno deo puta na kome je zabranjen
  saobraćaj za vozila čija širina prelazi širinu označenu na znaku;
21) znak "zabrana saobraćaja za vozila čija ukupna visina
  prelazi određenu visinu" (II-21), označava put, odnosno deo puta na kome
  je zabranjen saobraćaj za vozila čija ukupna visina prelazi visinu označenu
  na znaku;
22) znak "zabrana saobraćaja za vozila čija ukupna masa
  prelazi određenu masu" (II-22), označava put, odnosno deo puta na kome
  je zabranjen saobraćaj za vozila, odnosno skupove vozila, čija ukupna masa
  prelazi masu označenu na znaku;
23) znak "zabrana saobraćaja za vozila koja prekoračuju
  određeno osovinsko opterećenje" (II-23), označava put, odnosno deo puta
  na kome je zabranjen saobraćaj za vozila sa osovinskim opterećenjem većim od
  opterećenja označenog na znaku;
24) znak "zabrana saobraćaja za vozila koja prekoračuju
  određenu dužinu" (II-24), označava put, odnosno deo puta na kome je zabranjen
  saobraćaj za vozila, odnosno skupovima vozila, čija ukupna dužina prelazi dužinu
  označenu na znaku;
25) znak "najmanje odstojanje između vozila" (II-25),
  označava najmanje odstojanje između vozila u kretanju;
26) znak "zabrana skretanja levo" (II-26), označava
  mesto na putu na kome je skretanje levo zabranjeno i znak "zabrana skretanja
  desno" (II-26.1), označava mesto na putu na kome je skretanje desno zabranjeno;
27) znak "zabrana polukružnog okretanja" (II-27),
  označava mesto na putu na kome je zabranjeno polukružno okretanje;
28) znak "zabrana preticanja za motorna vozila" (II-28),
  označava put, odnosno deo puta na kome je zabranjeno da motorna vozila pretiču
  druga motorna vozila, osim motocikla sa dva točka bez prikolice i mopeda;
29) znak "zabrana preticanja za teretna vozila" (II-29),
  označava put, odnosno deo puta na kome je zabranjeno da teretna vozila čija
  najveća dozvoljena masa prelazi 3,5 t, pretiču druga motorna vozila;
30) znak "ograničenje brzine" (II-30), koji označava
  put odnosno deo puta na kome je zabranjeno kretanje brzinom (km/h) većom od
  označene na znaku;
31) znak "zabrana upotrebe zvučnih uređaja za upozoravanje" (II-31),
  označava put, odnosno deo puta na kome se uređajem ne smeju davati zvučni znakovi
  upozorenja, osim u slučaju neposredne opasnosti;
32) znak "zabrana prolaska bez zaustavljanja" (II-32),
  (II-32.1) i (II-32.2) označava naredbu vozaču da zaustavi vozilo iz razloga
  označenog na znaku (carinarnica, policija, odnosno naplatno mesto za putarinu);
33) znak "prvenstvo prolaza za vozila iz suprotnog smera" (II-33),
  označava zabranu stupanja na suženi deo puta pre nego što tim delom puta prođu
  vozila iz suprotnog smera;
34) znak "zabrana zaustavljanja i parkiranja" (II-34),
  označava stranu puta na kojoj je zabranjeno zaustavljanje i parkiranje vozila;
35) znak "zabrana parkiranja" (II-35), označava stranu
  puta na kojoj je zabranjeno parkiranje vozila;
36) znak "naizmenično parkiranje" (II-36), označava
  stranu puta na kojoj je zabranjeno parkiranje neparnim danima;
37) znak "naizmenično parkiranje" (II-37), označava
  stranu puta na kojoj je zabranjeno parkiranje parnim danima.
Član 26
Znakovi izričitih naredbi kojima su propisane obaveze su:
38) znak "najmanja dozvoljena brzina" (II-38), označava
  put, odnosno deo puta na kome je obavezno kretanje brzinom (km/h) ne manjom
  od označene na znaku;
39) znak "lanci za sneg" (II-39), označava deo puta
  na kome motorna vozila, osim motocikala, mopeda, lakih tricikla, teških tricikla,
  lakih četvorocikla, teških četvorocikla, radnih mašina, traktora i motokultivatora,
  moraju na pogonskim točkovima imati lance za sneg, ako je na kolovozu sneg;
40) znak "biciklistička staza" (II-40), označava
  posebno izgrađenu stazu, za vožnju bicikla, po kojoj je zabranjeno kretanje
  drugim učesnicima u saobraćaju;
41) znak "pešačka staza" (II-41), označava posebno izgrađenu stazu za kretanje pešaka, po kojoj je zabranjeno kretanje drugim učesnicima u saobraćaju, znak "staza rezervisana za bicikliste i pešake" (II-41.1) označava put po kome se odvojeno kreću biciklisti i pešaci, svako u svojoj stazi i znak "pešačko-biciklistička staza" (II-41.2), koji označava put namenjen za kretanje pešaka i biciklista;
Raspored simbola na znaku II-41.1 odgovara situaciji na putu.
42) znak "staza za jahače" (II-42), označava stazu
  za jahanje po kojoj je zabranjeno kretanje drugim učesnicima u saobraćaju,
  osim vodiča koji vode životinje za jahanje;
43) znakovi "obavezan smer kretanja" (II-43), (II-43.1),
  (II-43.2), (II-43.3) i (II-43.4), označavaju smer kojim se vozila moraju kretati;
44) znakovi "dozvoljeni smerovi kretanja" (II-44),
  (II-44.1) i (II-44.2), označavaju smerove u kojima se vozila smeju kretati;
45) znakovi "obavezno obilaženje sa desne strane" (II-45), "obavezno
  obilaženje sa leve strane" (II-45.1) i "kružni tok saobraćaja" (II-45.2),
  označavaju kolovoz, odnosno deo kolovoza kojim se vozila moraju kretati prilikom
  obilaženja pešačkih ostrva, ostrva za usmeravanje saobraćaja, odnosno drugih
  objekata na kolovozu, i znak "obilaženje sa obe strane" (II-45.3)
  koji označava kolovoz, odnosno deo kolovoza kojim se vozila mogu kretati prilikom
  obilaženja pešačkih ostrva, ostrva za usmeravanje saobraćaja, odnosno drugih
  objekata na kolovozu;
46) znak "obavezno polukružno okretanje" (II-46),
  označava mesto na putu, odnosno delu puta na kome se vozila moraju polukružno
  okrenuti;
47) znak "obavezan smer kretanja vozila koja prevoze opasne
  terete" (II-47), označava obavezan smer kretanja za vozila za vreme prevoza
  opasnog tereta.
Izbor znaka (obavezan smer kretanja) na znaku II-47, odgovara
  situaciji na putu.
Član 27
Simboli na znakovima izričitih naredbi II-20, II-21, II-22,
  II-23, II-24, II-25, II-30 i II-38 upisuju prema situaciji na putu i potrebama
  bezbednosti saobraćaja.
Znakovi izričitih naredbi - opšte karakteristike
Član 28
Znakovi izričitih naredbi imaju oblik kruga.
Izuzetno od stava 1. ovog člana:
1) znak II-1 ima oblik jednakostraničnog trougla čija je jedna
  strana postavljena horizontalno sa suprotnim vrhom okrenutim naniže;
2) znak II-2 ima oblik pravilnog osmougaonika;
3) znak II-47 ima oblik pravougaonika.
Član 29
Osnova znakova izričitih naredbi koji određuju zabrane, odnosno
  ograničenja je bele boje, a znakova izričitih naredbi koji određuju obaveze
  je plave boje. Simboli i natpisi na znakovima sa belom osnovom su crne boje,
  a na znakovima plave osnove su bele boje.
Okvir kruga znakova izričitih naredbi koji određuju zabrane,
  odnosno ograničenja je crvene boje. Pojedini znakovi izričitih naredbi koji
  određuju zabrane, odnosno ograničenja imaju i kose trake crvene boje.
Izuzetno od odredbe stava 1. ovog člana:
1) znak II-2 ima osnovu crvene boje, a okvir i simbol "STOP" bele
  boje;
2) znak II-8 ima simbol crvene boje, osovina sa točkovima je
  crne boje i dve linije plave boje;
3) znak II-9 ima simbol crne boje sa označenim crvenim svetlom
  na vrhu, a znak II-9.1 ima simbol crvene boje, a osovina sa točkovima i konture
  vozila su crne boje;
4) znakovi II-28 i II-29 imaju i simbol crvene boje;
5) znak II-33 ima simbol crvene boje kojim se označava zabranjen
  smer kretanja;
6) znakovi II-34 i II-35 imaju osnovu plave boje;
7) znakovi II-36 i II-37 imaju osnovu plave boje, a simbol
  bele boje;
8) znak II-47 ima osnovu bele boje i okvir crne boje. U gornjem
  delu se nalazi simbol crvene boje (osovina sa točkovima i konture vozila su
  crne boje), a u donjem delu odgovarajući znak (obavezan smer kretanja).
Član 30
Kose trake na znakovima izričitih naredbi su pod uglom od 45°
  u odnosu na horizontalnu ravan.
Član 31
Prečnik kruga znakova izričitih naredbi iznosi:
1) 90 cm, na autoputu i motoputu;
2) 60 cm, na ostalim državnim putevima, opštinskim putevima
  i saobraćajnicama u naselju;
3) 40 cm, na ostalim saobraćajnicama u naselju gde postoje
  prostorna ograničenja;
4) 40 cm, ako se upotrebljavaju kao umetnuti znakovi na autoputu
  i motoputu;
5) 30 cm, ako se upotrebljavaju kao umetnuti znakovi na ostalim
  putevima.
Izuzetno od stava 1. tačka 2) ovog člana mogu se, po potrebi,
  postavljati na putevima i znakovi izričitih naredbi čiji prečnik kruga iznosi
  90 cm.
Izuzetno od stava 1. tačka 3) ovog člana mogu se, po potrebi,
  postavljati na putevima i znakovi izričitih naredbi čiji je prečnik kruga 60
  cm.
Dužina stranice jednakostraničnog trougla znaka II-1 iznosi:
1) 120 cm, na autoputu i motoputu;
2) 90 cm, na ostalim državnim putevima, opštinskim putevima
  i saobraćajnicama u naselju;
3) 60 cm, na ostalim saobraćajnicama u naselju gde postoje
  prostorna ograničenja.
Dužina prečnika upisanog kruga za znak II-2, iznosi:
1) 90 cm, na autoputu i motoputu;
2) 60 cm, na ostalim putevima.
Dimenzija znaka II-47 je 90 cm x 150 cm, ukoliko se u donji
  deo znaka upisuje krug prečnika 60 cm, odnosno 135 cm x 225 cm, ukoliko se
u donji deo znaka upisuje krug prečnika 90 cm.
Postavljanje znakova izričitih naredbi
Član 32
Znak izričite naredbe postavlja se neposredno ispred mesta
  odakle nastaje obaveza pridržavanja naredbe izražene saobraćajnim znakom, a
  na kraju deonice puta gde prestaje važnost znaka postavlja se znak obaveštenja
  o prestanku važenja znaka izričite naredbe.
Ako je potrebno da učesnici u saobraćaju budu unapred obavešteni
  o izričitoj naredbi, dozvoljeno je da se znak izričite naredbe postavi i pre
  mesta odakle naredba važi uz dopunsku tablu sa oznakom udaljenosti do mesta
  odakle naredba važi.
Ako izričita naredba važi na deonici puta uz saobraćajni znak
  se postavlja dopunska tabla sa oznakom dužine na kojoj znak izričite naredbe
  važi.
Znakovi izričitih naredbi moraju se ponovo postaviti posle
  svake raskrsnice sa drugim putem, na putu na kome je takav znak postavljen,
  ako izričita naredba važi i posle navedene raskrsnice.
Član 33
Izuzetno od člana 32. ovog pravilnika:
1) znak II-1 postavlja se u neposrednoj blizini raskrsnice, odnosno prelaza puta preko pruge, po mogućstvu na mestu preglednosti, na kome vozilo ustupa prolaz drugim vozilima koja se kreću putem, odnosno šinskim vozilima koja se kreću prugom, na koje nailazi;
2) znak II-2 postavlja se u neposrednoj blizini raskrsnice, odnosno prelaza puta preko pruge, po mogućstvu na mestu preglednosti, na kome se vozilo obavezno zaustavlja da bi ustupilo prolaz drugim vozilima koja se kreću putem, odnosno šinskim vozilima koja se kreću prugom, na koje nailazi;
3) znak II-33 postavlja se na mestu na putu sa koga se može
  videti deo puta na koji se zabrana odnosi;
4) znakovi II-43, II-43.1, II-43.2, II-43.3, II-43.4, II-44,
  II-44.1, II-44.2 i II-45.2 postavljaju se na raskrsnici;
5) znakovi II-45, II-45.1 i II-45.2 mogu se postaviti iznad
  znaka III-84, na signalne table, odnosno zapreke u zoni radova;
6) znak II-45.3 može se postaviti iznad znaka III-84.1, na
  signalnu tablu, odnosno zapreku u zoni radova.
1.3. Znakovi obaveštenja
Član 34
Znakovi obaveštenja pružaju učesnicima u saobraćaju obaveštenja
  o putu kojim se kreću, nazivima mesta kroz koja put prolazi i udaljenosti do
  tih mesta, prestanku važenja znakova izričitih naredbi i druga obaveštenja.
Znakovi obaveštenja su: opšti znakovi obaveštenja, znakovi
  za vođenje saobraćaja, znakovi turističke signalizacije i znakovi za obeležavanje
  prepreka na putu i mesta na kome se izvode radovi.
1.3.1. Opšti znakovi obaveštenja
Član 35
Opšti znakovi obaveštenja su:
1) znak "prvenstvo prolaza u odnosu na vozila iz suprotnog
  smera" (III-1), obaveštava vozača da na suženom delu puta ima prvenstvo
  prolaza u odnosu na vozila iz suprotnog smera;
2) znak "put sa jednosmernim saobraćajem" (III-2)
  i (III-2.1), obaveštava učesnike u saobraćaju o jednosmernom putu;
Položaj simbola na znaku III-2.1 odgovara situaciji na putu.
3) znak "put sa prvenstvom prolaza" (III-3), označava
  put ili deo puta na kome vozila imaju prvenstvo prolaza u odnosu na vozila
  koja se kreću putevima koji se ukrštaju s tim putem, odnosno delom puta;
4) znak "završetak puta sa prvenstvom prolaza" (III-3.1),
  označava mesto na kome se završava put ili deo puta sa prvenstvom prolaza;
5) znak "prepreka za usporavanje saobraćaja" (III-4),
  označava nailazak na mesto na putu gde su postavljena tehnička sredstva za
  usporavanje saobraćaja;
6) znak "prelaz biciklističke staze preko kolovoza" (III-5),
  označava mesto na kome se nalazi prelaz biciklističke staze;
7) znak "pešački prelaz" (III-6), označava mesto
  na kome se nalazi pešački prelaz;
8) znak "pešački prelaz i prelaz biciklističke staze preko
  kolovoza" (III-7), označava mesto na kome se nalazi pešački prelaz i prelaz
  biciklističke staze;
Raspored simbola na znaku III-7 odgovara situaciji na putu.
9) znak "podzemni ili nadzemni pešački prolaz" (III-8),
  označava mesto na kome se nalazi podzemni, odnosno nadzemni pešački prolaz;
10) znak "slepi put" (III-9), označava blizinu i
  položaj puta koji nema izlaz (slepi put);
Položaj simbola na znaku III-9 odgovara situaciji na putu.
11) znak "način kretanja vozila koje namerava da skrene
  ulevo na raskrsnici na kojoj je skretanje ulevo zabranjeno" (III-10),
  označava put kojim je dozvoljeno kretanje, kada vozač namerava da skrene ulevo,
  na raskrsnici na kojoj je skretanje ulevo zabranjeno;
Izgled znaka odgovara situaciji na putu.
12) znak "blizina škole" (III-11), označava mesto
  u čijoj se blizini nalazi škola i gde se može nalaziti pešački prelaz koji
  deca često koriste;
13) znak "prestanak zabrane preticanja za motorna vozila" (III-12),
  označava mesto odakle prestaje zabrana preticanja za motorna vozila;
14) znak "prestanak zabrane preticanja za teretna vozila" (III-13),
  označava mesto odakle prestaje zabrana preticanja za teretna vozila čija najveća
  dozvoljena masa prelazi 3,5 t;
15) znak "prestanak ograničenja brzine" (III-14),
  označava mesto odakle prestaje ograničenje brzine (km/h) i znak "prestanak
  najmanje dozvoljene brzine" (III-15), koji označava mesto odakle prestaje
  obaveza kretanja najmanje propisanom brzinom (km/h);
16) znak "prestanak zabrane upotrebe zvučnih uređaja za
  upozoravanje" (III-16), označava mesto odakle prestaje zabrana davanja
  zvučnih znakova upozorenja;
17) znak "prestanak svih zabrana" (III-17), označava
  mesto na putu odakle prestaju da važe prethodno postavljeni saobraćajni znakovi
  zabrana, ograničenja i obaveza;
18) znakovi "prestanak obaveze nošenja lanaca za sneg" (III-18),
  znak "završetak biciklističke staze" (III-19), znak "završetak
  pešačke staze" (III-20), znak "završetak biciklističke i pešačke
  staze" (III-21), znak "završetak pešačko-biciklističke staze" (III-21.1) i znak "završetak staze za jahače" (III-22),
  označavaju mesta na putu odakle prestaju da važe odgovarajuće obaveze;
19) znak "naziv naseljenog mesta" (III-23), označava
  granicu teritorije od koje počinje naseljeno mesto kroz koje prolazi put, čiji
  naziv je naveden na saobraćajnom znaku;
20) znak "završetak naseljenog mesta" (III-23.1),
  označava granicu teritorije od koje se završava naseljeno mesto, čiji naziv
  je naveden na saobraćajnom znaku;
21) znak "naselje" (III-24), označava mesto od koga
  počinje naselje;
22) znak "završetak naselja" (III-24.1), označava
  mesto na kome se završava naselje;
23) znak "zona zabrane parkiranja" (III-25), označava
  početak zone u kojoj je zabranjeno parkiranje;
24) znak "završetak zone zabrane parkiranja" (III-25.1),
  označava završetak zone zabrane parkiranja;
25) znak "pešačka zona" (III-26), označava početak
  zone namenjene za kretanje pešaka;
26) znak "završetak pešačke zone" (III-26.1), označava
  završetak zone namenjene kretanju pešaka;
27) znak "zona 30" (III-27), označava zonu u kojoj
  je brzina vozila ograničena do 30 km/h;
28) znak "završetak zone 30" (III-27.1), označava
  završetak zone u kojoj je ograničena brzina vozila do 30 km/h;
29) znak "zona škole" (III-28), označava mesto od
  kojeg počinje zona škole;
30) znak "završetak zone škole" (III-28.1), označava
  završetak zone škole;
31) znak "zona usporenog saobraćaja" (III-29), označava
  mesto od kojeg počinje zona usporenog saobraćaja;
32) znak "završetak zone usporenog saobraćaja" (III-29.1),
  označava mesto gde se završava zona usporenog saobraćaja;
33) znak "parkiralište" (III-30), označava parkiralište;
Na znaku, odnosno na dopunskoj tabli dozvoljeno je da se odgovarajućim
  simbolima, odnosno natpisima označi: način parkiranja, smer u kome se nalazi
  parkiralište, udaljenost parkirališta, kategorije vozila kojima je parkiralište
  namenjeno i vremensko ograničenje parkiranja.
34) znak "parking garaža" (III-31), označava garažu
  sa parking mestima;
35) znak "vremenski ograničeno parkiranje" (III-32),
  označava parkiralište na kome je parkiranje vozila vremenski ograničeno;
36) znak "parkiraj i vozi se" (III-33), označava
  parkiralište gde vozilo može da se parkira i da se putovanje nastavi nekim
  drugim transportnim sredstvom, koje se prikazuje simbolom;
37) znak "bolnica" (III-34), označava blizinu bolnice
  i daje obaveštenje vozaču da svojim vozilom ne stvara buku;
Ukoliko udaljenost do objekta nije ispisana na znaku, mora
  se postaviti odgovarajuća dopunska tabla.
38) znak "stanica za prvu pomoć" (III-35), označava
  blizinu mesta, odnosno mesto na kome se nalazi stanica za prvu pomoć;
Na znaku, odnosno dopunskoj tabli dozvoljeno je simbolima ili
  natpisima označiti smer u kome se nalazi mesto, prostor ili služba i udaljenost
  u metrima. Ukoliko udaljenost do objekta nije ispisana na znaku, postavlja
  se odgovarajuća dopunska tabla.
39) znak "radionica za opravku vozila" (III-36),
  označava blizinu radionice za opravku vozila;
Na znaku, odnosno dopunskoj tabli dozvoljeno je da se simbolima,
  odnosno natpisima označi smer u kome se nalazi mesto, prostor ili služba, kao
  i udaljenost u metrima.
40) znak "telefon" (III-37), označava blizinu telefonske
  govornice;
Na znaku, odnosno dopunskoj tabli dozvoljeno je da se simbolima,
  odnosno natpisima označi smer u kome se nalazi mesto, prostor ili služba i
  udaljenost u metrima. Ukoliko udaljenost do objekta nije ispisana na znaku,
  mora se postaviti odgovarajuća dopunska tabla.
41) znak "benzinska stanica" (III-38), označava blizinu
  benzinske stanice;
Na znaku, odnosno dopunskoj tabli dozvoljeno je da se simbolima,
  odnosno natpisima označi smer u kome se nalazi mesto, prostor, udaljenost u
  metrima i obaveštenje o vrsti goriva koje se može naći na stanici.
42) znak "hotel ili motel" (III-39), označava blizinu
  hotela, odnosno motela;
Na delu znaka ispod belog polja dozvoljeno je upisati tekst "hotel",
  odnosno "motel", u zavisnosti od vrste objekta koji se označava.
Na znaku, odnosno dopunskoj tabli dozvoljeno je simbolima ili
  natpisima označi smer u kome se nalazi mesto, prostor i udaljenost u metrima.
43) znak "restoran" (III-40), označava blizinu restorana;
Na znaku, odnosno dopunskoj tabli dozvoljeno je simbolima,
  odnosno natpisima označi smer u kome se nalazi mesto, prostor i udaljenost
  u metrima.
44) znak "kafana" (III-41), označava blizinu mesta
  ili mesto na kome se nalazi kafana;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor i udaljenost
  u metrima.
45) znak "teren uređen za izletnike" (III-42), označava
  blizinu terena koji je uređen za izletnike;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor i udaljenost
  u metrima.
46) znak "teren za kampovanje pod šatorima" (III-43),
  označava blizinu terena ili teren uređen za kampovanje pod šatorima;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor i udaljenost
  u metrima.
47) znak "teren za kampovanje u prikolicama" (III-44),
  označava blizinu terena za boravak u prikolicama;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor i udaljenost
  u metrima.
48) znak "teren za kampovanje pod šatorima i u prikolicama" (III-45),
  označava blizinu terena za kampovanje pod šatorima i u prikolicama;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor i udaljenost
  u metrima.
49) znak "planinarski dom" (III-46), označava blizinu
  planinarskog doma;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor na koje se
  znak odnosi i udaljenost u metrima.
50) znak "vozilo za pomoć na putu" (III-47), označava
  blizinu službe za pružanje pomoći u slučaju kvara na vozilu;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor ili služba
  na koje se znak odnosi i udaljenost u metrima.
51) znak "vatrogasna služba" (III-48), označava blizinu
  službe za gašenje požara;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor ili služba
  na koje se znak odnosi i udaljenost u metrima.
52) znak "autobusko stajalište" (III-49), označava
  mesto autobuskog stajališta;
53) znak "taksi stajalište" (III-49.1), označava
  mesto taksi stajališta;
54) znak "tramvajska stanica" (III-50), označava
  mesto tramvajske stanice;
55) znak "aerodrom" (III-51), označava blizinu aerodroma,
  odnosno mesto aerodroma;
Na znaku, odnosno dopunskoj tabli dozvoljeno je simbolima,
  odnosno natpisima označi smer u kome se nalazi mesto, prostor ili služba na
  koje se znak odnosi i udaljenost u metrima.
56) znak "luka ili pristanište" (III-52), označava
  blizinu luke, pristaništa, trajekta ili mesto u kome se nalazi luka, pristanište
  ili trajekt;
Na znaku, odnosno dopunskoj tabli dozvoljeno je simbolima,
  odnosno natpisima označi smer u kome se nalazi mesto, prostor ili služba na
  koje se znak odnosi i udaljenost u metrima.
57) znak "informacija" (III-53), označava blizinu
  mesta ili mesto u kome se mogu dobiti turističke informacije;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto, prostor ili služba
  na koje se znak odnosi i udaljenost u metrima.
58) znak "toalet" (III-54), označava blizinu mesta
  gde se nalazi toalet;
Na znaku, odnosno dopunskoj tabli dozvoljeno je simbolima,
  odnosno natpisima označiti smer u kome se nalazi mesto na koje se znak odnosi
  i udaljenost u metrima.
59) znak "radio stanica" (III-55), označava frekvenciju
  radio stanice na kojoj se mogu čuti informacije o stanju na putevima i turističke
  informacije;
Na znaku se upisuje naziv radio stanice i njena frekvencija.
60) znak "oblast vodozahvata" (III-56), označava
  deonicu puta koja je u oblasti sanitarne zaštite vodozahvata;
61) znak "prohodnost puta" (III-57), označava da
  je put, odnosno prelaz preko planinskog vrha otvoren ili zatvoren;
Ako je prolaz otvoren polje 1 je zelene boje i ima natpis "otvoren",
  odnosno ako je prolaz zatvoren polje 1 je crvene boje i ima natpis "zatvoren".
Polja 2 i 3 imaju osnovu bele boje sa natpisima i simbolima
  crne boje. Natpisi na polju 1 su bele boje i mogu se izvoditi i na stranim
  jezicima. Polja 1, 2 i 3 su izmenljivog karaktera u skladu sa situacijom na
  putu.
Ako je deonica puta otvorena, polje 3 je prazno, a polje 2,
  u skladu sa stanjem na putu, je prazno ili sadrži simbol lanci za sneg.
Ako je deonica puta zatvorena, na polju 3 se ispisuje naziv
  mesta do kojeg je put otvoren, a polje 2, u skladu sa stanjem puta sadrži natpis "otvoren
  do" ili simbol lanci za sneg.
62) znak "planinski prevoj" (III-58), označava planinski
  prevoj sa nadmorskom visinom;
63) znak "broj serpentine" (III-59), označava broj
  serpentine sa nadmorskom visinom;
64) znak "putni objekat" (III-60), označava naziv
  putnog objekta (tunel, most, vijadukt i sl.);
Izbor simbola na znaku zavisi od putnog objekta koji se obeležava.
65) znak "reka" (III-61), označava naziv reke preko
  koje put prelazi;
66) znak "tabla za označavanje naziva ulica" (III-62),
  označava naziv ulice;
Na znaku je dozvoljeno upisati kućne brojeve i brojeve blokova.
67) znak "tabla za usmeravanje" (III-63), (III-63.1),
  (III-64) i (III-64.1), označava mesto gde se nailazi na oštru krivinu;
68) znak "stanica policije" (III-65), označava blizinu
  mesta ili mesto na kome se nalazi stanica policije;
Na znaku, odnosno dopunskoj tabli dozvoljeno je da se označi
  smer kretanja kojim se upućuje na mesto na koje se znak odnosi.
69) znak "kontrola brzine" (III-66), označava početak
  deonice na kojoj se često vrši radarska kontrola brzine vozila;
70) znak "preporučena brzina" (III-67), označava
  put, odnosno deo puta na kome se daje preporuka brzine vozila (km/h) koja je
  označena na znaku;
71) znak "prestanak preporučene brzine" (III-67.1),
  označava put, odnosno deo puta na kome prestaje preporuka brzine vozila (km/h)
  koja je označena na znaku;
72) znak "autoput" (III-68), označava mesto odakle
  počinje autoput;
73) znak "završetak autoputa" (III-68.1), označava
  mesto na kome se završava autoput;
74) znak "motoput" (III-69), označava mesto odakle
  počinje motoput;
75) znak "završetak motoputa" (III-69.1), označava
  mesto na kome se završava motoput;
76) znak "naizmenično uključivanje vozila" (III-70),
  označava mesto gde se, zbog završavanja saobraćajne trake, suženja kolovoza,
  odnosno smanjenja broja saobraćajnih traka, vozila naizmenično uključuju u
  jednu saobraćajnu traku;
77) znak "saobraćajna traka za vozila javnog prevoza putnika" (III-71),
  označava saobraćajnu traku koja je namenjena za kretanje vozila javnog prevoza
  putnika. Ako je saobraćajna traka namenjena za kretanje vozila javnog prevoza
  putnika u određenom periodu u toku dana, period je dozvoljeno ispisati na znaku,
  odnosno uz saobraćajni znak se postavlja dopunska tabla IV-4;
78) znak "završetak saobraćajne trake za vozila javnog
  prevoza putnika" (III-71.1), označava mesto na kome se završava saobraćajna
  traka namenjena samo za kretanje vozila javnog prevoza putnika;
79) znak "saobraćajna traka za spora vozila" (III-72),
  označava početak saobraćajne trake kojom se moraju kretati vozila koja se kreću
  brzinom (km/h) manjom od brzine (km/h) označene na znaku;
80) znak "završetak saobraćajne trake za spora vozila" (III-72.1),
  koji označava mesto na kome se završava traka kojom se moraju kretati vozila
  koja se kreću brzinom (km/h) manjom od brzine (km/h) označene na znaku;
81) znak "mesto za zaustavljanje vozila u hitnom slučaju" (III-73),
  označava deo puta koji vozači koriste za zaustavljanje, odnosno parkiranje
  u hitnom slučaju, odnosno u slučaju opasnosti i može biti opremljeno telefonom
  za hitne pozive, odnosno aparatom za gašenje požara;
Uz znak se može postaviti dopunska tabla IV-19.
82) znak "način korišćenja saobraćajne trake" (III-74),
  označava da određena saobraćajna traka nije namenjena za kretanje pojedinih
  vrsta vozila čiji je simbol prikazan na znaku;
Broj saobraćajnih traka na znaku odgovara situaciji na putu.
83) znak "predznak za otvaranje saobraćajne trake na autoputu" (III-75),
  označava približavanje mestu na autoputu gde se otvara saobraćajna traka;
84) znak "otvaranje saobraćajne trake na autoputu" (III-75.1),
  označava mesto na autoputu gde se otvara saobraćajna traka;
85) znak "predznak za zatvaranje saobraćajne trake na
  autoputu" (III-76), označava približavanje mestu na autoputu gde se zatvara
  saobraćajna traka;
86) znak "zatvaranje saobraćajne trake na autoputu" (III-76.1),
  označava mesto na autoputu gde se zatvara saobraćajna traka;
87) znak "predznak za zatvaranje zaustavne trake na autoputu" (III-77),
  označava približavanje mestu na autoputu gde se zatvara zaustavna traka;
88) znak "zatvaranje zaustavne trake na autoputu" (III-77.1),
  označava mesto na autoputu gde se zatvara zaustavna traka na autoputu;
89) znak "predznak za spajanje dva autoputa" (III-78),
  označava približavanje mestu na kome se autoput spaja sa drugim autoputem;
Broj i položaj strelica na znaku odgovara situaciji na putu.
90) znak "spajanje dva autoputa" (III-78.1), označava
  mesto na kome se autoput spaja sa drugim autoputem;
Broj i položaj strelica na znaku odgovara situaciji na putu.
91) znak "predznak za zatvaranje saobraćajne trake" (III-79),
  označava udaljenost do mesta na kome se zatvara saobraćajna traka;
Broj i položaj strelica na znaku odgovara situaciji na putu.
92) znak "zatvaranje saobraćajne trake" (III-79.1),
  označava mesto gde počinje zatvaranje saobraćajne trake;
Broj i položaj strelica na znaku odgovara situaciji na putu.
93) znak "predznak za preusmeravanje saobraćaja na putu
  sa fizički razdvojenim kolovozima" (III-80), označava blizinu mesta gde
  se dvosmerni saobraćaj sa fizički razdvojenim kolovoznim trakama preusmerava
  na deo puta na kome su kolovozne trake odvojene oznakama na kolovozu;
Broj i položaj strelica na znaku odgovara situaciji na putu.
94) znak "znak za preusmeravanje saobraćaja na putu sa
  fizički razdvojenim kolovozima" (III-80.1), označava mesto gde se dvosmerni
  saobraćaj sa fizički razdvojenim kolovoznim trakama preusmerava na deo puta
  na kome su kolovozne trake odvojene oznakama na kolovozu;
Broj i položaj strelica na znaku odgovara situaciji na putu.
95) znak "predznak za otvaranje saobraćajne trake" (III-81),
  označava udaljenost do mesta na kome se otvara saobraćajna traka;
Broj i položaj strelica na znaku odgovara situaciji na putu.
96) znak "otvaranje saobraćajne trake" (III-81.1),
  označava mesto gde počinje otvaranje saobraćajne trake namenjene za kretanje
  vozila u istom smeru;
Broj i položaj strelica na znaku odgovara situaciji na putu.
97) znak "tabla za označavanje izlaza sa brojem petlje" (III-82),
  označava mesto izlaska sa autoputa i broj izlazne petlje i znak "tabla
  za označavanje izlaza" (III-82.1), koji označava mesto izlaska sa autoputa;
98) znak "izlaz sa autoputa" (III-83), označava udaljenost
  do početka saobraćajne trake za izlaz sa autoputa;
99) znakovi "tabla za označavanje vrha razdelnog ostrva" (III-84)
  i (III-84.1), postavljaju se na vrhu razdelnog ostrva i upozoravaju vozače
  da nailaze na razdelno ostrvo;
Tabla ima naizmenično crna i žuta polja. Na zajedničkom nosaču
  iznad table (III-84) dozvoljeno je da se postavi jedan od znakova II-45, odnosno
  II-45.1, a iznad table (III-84.1) je dozvoljeno da se postavi znak II-45.3.
100) znak "opasna deonica puta" (III-85) i (III-85.1),
  označava nailazak na posebno opasnu deonicu puta;
Znak sadrži tekst "OPASNOST", odnosno tekst "PAZI
  DECA" i najviše dva saobraćajna znaka iz grupe znakova opasnosti, kojim
  se određuje priroda opasnosti.
101) znak "pogrešan smer" (III-86), označava poslednje
  upozorenje vozaču da je na delu puta koji je namenjen kretanju vozila u suprotnom
  smeru;
102) znak "udaljenost izlaza u slučaju opasnosti" (III-87)
  i (III-87.1), označava smer u kome se nalazi izlaz za slučaj opasnosti i udaljenost
  do njega;
103) znak "izlaz u slučaju opasnosti" (III-88) i
  (III-88.1), označava izlaz za pešake u slučaju opasnosti;
104) znak "magla na putu" (III-89), (III-89.1), (III-89.2),
  označava početak deonice puta sa pojavom magle i daje preporuke vozaču da vozi
  bezbednom brzinom u datim uslovima;
Postavljanje ovog znaka na putu, prati oznaka na putu V-18.
105) znak "odmorište" (III-90), označava nailazak
  na odmorište na putu čiji se sadržaj označava piktogramima;
106) znak "izlazak na odmorište" (III-90.1), označava
  mesto izlaska sa puta do odmorišta. Ukoliko je potrebno, dozvoljeno je da se
  upiše udaljenost do sledećeg takvog objekta;
107) znak "naplata putarine" (III-91) i (III-91.1),
  označava nailazak na objekat za naplatu putarine;
Na znaku je dozvoljeno da se upiše tekst "putarina",
  najviše na tri strana jezika, ako se postavlja pored puta.
108) znak "elektronska naplata putarine" (III-92),
  označava saobraćajnu traku namenjenu za kretanje vozila u kojoj se naplata
  putarine vrši elektronskim putem;
109) znak "nailazak na mesto naplate putarine" (III-93),
  označava blizinu mesta gde se naplata putarine vrši i elektronskim putem i
  ručno;
110) znak "ograničenje najveće dozvoljene brzine na putevima u Republici Srbiji" (III-94), označava opšte ograničenje najveće dozvoljene brzine kretanja vozila prema kategoriji puta i obavezi upotrebe svetla na teritoriji Republike Srbije;
111) znak "broj međunarodnog puta" (III-95), označava
  broj međunarodnog puta, znak "broj autoputa" (III-96), označava broj
  državnog puta IA reda, odnosno znak "broj puta" (III-97), označava
  broj ostalih državnih puteva;
112) znak "kilometraža puta" (III-98), označava stacionažu
  puta, odnosno znak "broj puta, broj deonice puta i kilometraža" (III-99),
  označava broj puta i deonice puta i stacionažu puta;
113) znak "snimanje saobraćaja" (III-100), označava
  mesto na deonici puta od kojeg počinje snimanje saobraćaja fiksnim tehničkim
  uređajima;
114) znak "završetak snimanja saobraćaja" (III-100.1),
  označava mesto na putu od kojeg prestaje snimanje saobraćaja fiksnim tehničkim
  uređajima;
115) znak "saobraćajna traka za bicikliste" (III-101),
  označava saobraćajnu traku koja je namenjena za kretanje biciklista;
116) znak "završetak saobraćajne trake za bicikliste" (III-101.1),
  označava završetak saobraćajne trake koja je namenjena za kretanje biciklista;
1.3.2. Znakovi obaveštenja za vođenje saobraćaja
Član 36
Znakovi obaveštenja za vođenje saobraćaja su:
117) znak "raskrsnica", označava međusobni položaj,
  pravce puteva i nazive mesta do kojih vode putevi koji se ukrštaju (III-201),
  odnosno označava međusobni položaj, pravce puteva i nazive mesta na raskrsnici
  sa kružnim tokom saobraćaja (III-202);
Na znakovima je dozvoljeno upisati ispod dolazeće strelice
  udaljenost do raskrsnice na koju se znak odnosi.
118) znak "prestrojavanje vozila", označava prethodno
  obaveštenje radi prestrojavanja na raskrsnici na putevima sa više saobraćajnih
  traka (III-203), odnosno označava prethodno obaveštenje radi prestrojavanja
  na raskrsnici sa kružnim tokom saobraćaja (III-203.1);
Broj saobraćajnih traka odgovara situaciji na putu.
119) znak "prestrojavanje vozila sa nazivima naseljenih mesta" (III-204), označava prethodno obaveštenje radi prestrojavanja na raskrsnici na putevima sa više saobraćajnih traka;
Simboli na znaku III-204 odgovaraju broju saobraćajnih traka na putu i načinu prestrojavanja. Na znaku se ispisuju nazivi naseljenih mesta.
120) znak "strelasti putokaz", označava pravac puta
  do naseljenog mesta (III-205), odnosno označava pravac
  puta do određenog karakterističnog objekta (III-205.1);
Natpis na znaku III-205.1 je dozvoljeno ispisati ćiriličnim,
  latiničnim pismom i na stranom jeziku, u zavisnosti od naziva karakterističnog
  objekta.
121) znak "putokazna tabla" (III-206), označava pravac
  puta do naseljenog mesta ispisanog na znaku;
122) znak "naziv petlje" (III-207) i (III-207.1),
  obaveštava o nazivu petlje na koju se nailazi;
Znak III-207 postavlja se na ukrštanju autoputa sa putem niže
  kategorije, a znak III-207.1 postavlja se na ukrštanju dva autoputa.
123) znak "pretputokazna tabla za izlaz" (III-208),
  na autoputu i raskrsnicama u više nivoa označava udaljenost i putne pravce
  do naseljenih mesta;
124) znak "pretputokazna tabla za razdvajanje dva autoputa" (III-209),
  na raskrsnicama u više nivoa na autoputu označava udaljenost do raskrsnice i pravce autoputeva do naseljenih mesta;
125) znak "pretputokaz za izlaz" (III-210), na autoputu
  i putu sa raskrsnicama u više nivoa označava udaljenost i pravac kretanja do
  naseljenih mesta;
126) znak "pretputokaz za razdvajanje dva autoputa" (III-211),
  na raskrsnicama u više nivoa na autoputu označava pravce autoputeva;
127) znak "putokaz za izlaz" (III-212), (III-213)
  i (III-214), na autoputu i putu sa raskrsnicama u više nivoa označava pravac
  kretanja do naseljenih mesta;
Znakovi III-212 i III-213 postavljaju se iznad kolovoza, a
  znak III-214 na bankini.
128) znak "putokaz za prestrojavanje za kretanje do naseljenog
  mesta" (III-215), (III-216) i (III-217), obaveštava vozače o načinu korišćenja
saobraćajne trake za kretanje do naseljenog mesta;
129) znak "potvrda pravca" (III-218), označava potvrdu
  pravca kretanja posle prolaska raskrsnice;
130) znak "režim rada graničnog prelaza", označava
  obaveštenje vozaču o režimu rada graničnog prelaza na kojem postoje ograničenja
  koja se odnose na radno vreme graničnog prelaza i zabranu saobraćaja za određenu
  kategoriju vozila.
Član 37
Znakovima obaveštenja za vođenje saobraćaja učesnici u saobraćaju
  se obaveštavaju o smerovima kretanja, odnosno smerovima kretanja po saobraćajnim
  trakama, do određenih mesta.
Način postavljanja saobraćajnog znaka obaveštenja za vođenje
  saobraćaja pored puta, dat je u Prilogu 4 koji je odštampan uz ovaj pravilnik
  i čini njegov sastavni deo.
Član 38
Znakovima obaveštenja za vođenje saobraćaja učesnicima u saobraćaju
  daju se:
1) prethodna obaveštenja o smeru kretanja (prvi stepen obaveštenja);
2) obaveštenja o prestrojavanju (drugi stepen obaveštenja);
3) obaveštenja o skretanju (treći stepen obaveštenja);
4) obaveštenja o potvrdi smera kretanja (četvrti stepen obaveštenja).
Broj i način obaveštenja koji se daju učesnicima u saobraćaju
  zavisi od kategorije puta.
Član 39
Na autoputevima, učesnicima u saobraćaju daju se svi stepeni
  obaveštenja iz člana 38. ovog pravilnika.
Na putevima van naselja, učesnicima u saobraćaju daju se najmanje
  prvi i treći stepen obaveštenja iz člana 38. ovog pravilnika.
Na putevima u naselju, učesnicima u saobraćaju daju se najmanje
  treći stepen obaveštenja iz člana 38. ovog pravilnika.
Član 40
Na znakovima obaveštenja za vođenje saobraćaja koriste se odredišta
  koje se nalaze na teritoriji Republike Srbije, kao i odredišta susednih država
  do kojih put vodi.
Član 41
Na znakovima obaveštenja za vođenje saobraćaja dozvoljeno je
  da se upiše broj puta, broj autoputa, odnosno broj međunarodnog puta.
Ako nije moguće da broj puta bude upisan na znaku obaveštenja
  za vođenje saobraćaja, dozvoljeno je da se znakovi III-95, III-96 i III-97
  dodaju izvan znaka obaveštenja za vođenje saobraćaja, kao samostalni znakovi,
  u zavisnosti od kategorije puta i to: iznad znaka za odredište u smeru pravo,
  odnosno sa one strane znaka u visini natpisa za odredište na koje upućuju.
Član 42
Znakovi obaveštenja za vođenje saobraćaja na autoputu i motoputu,
  mogu sadržati simbole za: aerodrom, železničku, odnosno autobusku stanicu i
  robni terminal.
Znakovi obaveštenja za vođenje saobraćaja na autoputu i motoputu
  ne sadrže udaljenost do odredišta.
Izuzetno od stava 2. ovog člana, dozvoljeno je da znak III-218
  sadrži udaljenost do odredišta.
Član 43
Boja osnove znakova za vođenje saobraćaja je:
1) zelene boje za znakove na autoputu;
2) plave boje za znakove na motoputu;
3) žute boje za znakove na ostalim putevima;
4) bele boje za znakove čije je odredište određeni objekat,
  sadržaj ili deo naselja.
1.3.3. Znakovi obaveštenja za obeležavanje
  prepreka na putu i mesta na kome se izvode radovi na putu
Član 44
Znakovi obaveštenja za obeležavanje prepreka na putu i mesta
  na kome se izvode radovi na putu su:
131) znak "predznak za obilazak" (III-301), označava
  smer i tok preusmerenog saobraćaja kada je put zatvoren. Kod dužeg preusmeravanja
  donji deo znaka može da sadrži tekst "OBILAZAK" i dužinu izraženu
  u kilometrima;
132) znakovi "obilazak" za kretanje pravo (III-302)
  i za kretanje levo, odnosno desno (III-302.1), služe za usmeravanje vozila
  na obilazni put;
Na znaku je u slučaju preusmeravanja međunarodnih saobraćajnih
  tokova, dozvoljeno ispod ćiriličnog natpisa ispisati i natpis "BYPASS".
133) znak "predznak za neposredno regulisanje saobraćaja
  na mestu na kome se izvode radovi" (III-303), obaveštava o blizini mesta
  na kome zbog radova na putu, privremenih prepreka, odnosno oštećenja kolovoza,
  kretanje vozila regulišu ovlašćena lica;
134) znak "blizina mesta skretanja saobraćaja iz jedne
  saobraćajne trake u drugu" (III-304), označava blizinu mesta gde se vrši
  skretanje saobraćajnih traka, pri čemu broj saobraćajnih traka ostaje isti;
Položaj i broj strelica na znaku odgovara stanju na putu.
135) znak "mesto skretanja saobraćaja iz jedne saobraćajne
  trake u drugu" (III-304.1), označava mesto gde se vrši skretanje saobraćajnih
  traka, pri čemu broj saobraćajnih traka ostaje isti;
Položaj i broj strelica na znaku odgovara stanju na putu.
136) znak "predznak devijacija na putu" (III-305),
  označava približavanje mestu na kome postoji devijacija puta;
Položaj i broj strelica na znaku odgovara stanju na putu.
137) znak "devijacija na putu" (III-305.1), označava
  mesto devijacija na putu;
Položaj i broj strelica na znaku odgovara stanju na putu.
Član 45
Za obeležavanje zona radova na putu koriste se znakovi opasnosti
  i znakovi izričitih naredbi sa osnovom znaka žute boje.
Izuzetno, odredba iz stava 1. ovoga člana u pogledu boje, ne
  odnosi se na saobraćajne znakove izričitih naredbi: II-2, II-4, II-34, II-35,
  II-36, II-37, II-43, II-43.1, II-43.2, II-43.3, II-43.4, II-44, II-44.1, II-44.2,
  II-45, II-45.1, II-45.2, II-45.3 i II-46.
U zoni radova se koriste sledeći znakovi obaveštenja: III-1,
  III-4, III-5, III-6, III-7, III-10 i III-30.
U zoni radova sa osnovom znaka žute boje i simbolima crne boje
  su znakovi obaveštenja: III-17, III-74, III-79, III-79.1, III-80, III-80.1,
  III-81 i III-81.1.
1.3.4. Znakovi obaveštenja koji se odnose
  na turističku signalizaciju
Član 46
Turistička signalizacija se koristi za obaveštavanje i upućivanje
  korisnika do kulturnih, istorijskih, prirodnih i drugih turističkih odredišta.
Simboli na znakovima turističke signalizacije su crne boje
  na beloj osnovi i nije dozvoljeno da budu u obliku fotografije.
Član 47
Znakovi obaveštenja koji se odnose na turističku signalizaciju
  su:
1) znak "turistička informaciona tabla" (III-401),
  obaveštava o kulturnim, istorijskim, prirodnim i drugim turističkim odredištima;
2) znak "turistički strelasti putokaz" (III-402)
  i "turistička putokazna tabla" (III-402.1), koriste se za usmeravanje
  prema kulturnim, istorijskim, prirodnim i turističkim odredištima;
3) znak "turistička tabla za označavanje turističkog odredišta" (III-403),
  označava kulturno, istorijsko, prirodno i drugo turističko odredište;
4) znak "turistička tabla za izraz dobrodošlice" (III-404),
  označava teritoriju države, pokrajine, okruga, grada, odnosno opštine;
Na znaku je dozvoljeno ispisivanje teksta doviđenja, kada se
  znak postavlja na mestu sa koga se napušta teritorija države, pokrajine, okruga,
  grada, odnosno opštine.
5) znak "putokaz za javne objekte" (III-405), koristi
  se za usmeravanje prema značajnim javnim objektima, sportsko-rekreacionim centrima
  i sličnim turističkim odredištima u naseljenim mestima;
6) znak "pešački putokaz za javne objekte" (III-406),
  koristi se za usmeravanje pešaka prema javnim objektima od lokalnog značaja;
7) znak "biciklistički putokaz" (III-407), koristi
  se za vođenje biciklista po međunarodnim, odnosno biciklističkim rutama.
Izgled znaka odgovara vrsti biciklističke rute.
Član 48
Turistička signalizacija se ne postavlja na autoputevima i
  motoputevima.
Izuzetno od stava 1. ovog člana, dozvoljeno je obeležavanje
  kulturnih, istorijskih, prirodnih, odnosno drugih turističkih odredišta od
  izuzetnog značaja za razvoj turizma u Republici Srbiji.
Znakovi obaveštenja - opšte karakteristike
Član 49
Znakovi obaveštenja imaju oblik kvadrata, pravougaonika i kruga.
Izuzetno od stava 1. ovog člana odstupaju znakovi: III-205,
  III-302 i III-402.
Član 50
Osnova znakova obaveštenja je:
1) plave ili zelene boje sa simbolima i natpisima bele ili
  crne boje;
2) žute boje sa simbolima i natpisima crne boje;
3) bele boje sa simbolima i natpisima crne boje;
4) braon boje sa natpisima bele boje i simbolima crne boje
  na beloj osnovi, za znakove turističke signalizacije za turistička odredišta.
Izuzetno od stava 1. ovog člana:
1) znakovi: III-23, III-23.1, III-201, III-202, III-204, III-208,
  III-215, III-216, III-217 i III-218 imaju boju osnove znaka prema kategoriji
  puta na kojem se postavljaju;
2) znakovi: III-95, III-96, III-97, III-205, III-206, III-210,
  III-212, III-213 i III-214 imaju boju osnove znaka prema kategoriji puta na
  kojem se odredište nalazi;
3) znakovi: III-25, III-26, III-27 i III-28 imaju odgovarajući
  umetnut znak;
4) znakovi: III-25.1, III-26.1, III-27.1 i III-28.1 imaju odgovarajući
  umetnut znak crno-bele boje i kose crte crne boje;
5) znakovi: III-15, III-18, III-19, III-20; III-21, III-22,
  III-23.1, III-24.1, III-29.1, III-67.1, III-68.1, III-69.1 i III-71.1 imaju
  kosu traku crvene boje;
6) znakovi: III-3.1, III-12, III-13, III-14, III-16, III-17,
  III-25.1, III-26.1, III-27.1 i III-28.1 imaju kose crte crne boje;
7) znak III-1 ima simbol dve strelice, kraća strelica je bele
  boje, a duža je crvene boje;
8) znakovi: III-3 i III-3.1 imaju unutrašnji kvadrat žute boje,
  a pojas između unutrašnjeg kvadrata i spoljne ivice znaka bele boje;
9) znak III-9 ima pravougaonik crvene boje na kraju kraka koji
  prikazuje slepi put;
10) znak III-11 ima osnovu znaka žuto-zelene boje sa fluoroscentnim
  svojstvom, a simbol i okvir znaka su crne boje;
11) znak III-35 ima simbol crvene boje;
12) znak III-56 ima simbol cisterne crvene boje, osovina sa
  točkovima je crne boje, a dve linije su plave boje;
13) znakovi: III-71 i III-71.1 imaju isprekidanu uzdužnu liniju
  žute boje uz saobraćajnu traku kojom saobraćaju vozila javnog prevoza putnika;
14) znak III-74 ima osnovu znaka zelene boje kada se postavlja
  na autoputu i plave boje kada se postavlja na svim ostalim putevima i sadrži
  i umetnut znak;
15) znakovi: III-75 i III-75.1 mogu imati umetnut simbol za
  posebnu namenu saobraćajne trake;
16) znakovi III-79, III-79.1, III-80, III-80.1, III-81, III-81.1
  III-82, III-82.1 i III-83 imaju osnovu znaka plave boje;
17) znak III-85 ima osnovu znaka fluoroscentne žuto zelene
  boje sa natpisom crne boje i upisanim znakovima opasnosti;
18) znak III-86 ima osnovu znaka fluoroscentne žuto zelene
  boje sa natpisom i simbolom crne boje i upisanim znakom II-4;
19) znakovi: III-89, III-89.1 i III-89.2 imaju osnovu znaka
  sive boje sa simbolima bele boje i umetnutim fluoroscentnim poljem žute boje;
20) znakovi: III-90 i znak III-90.1 imaju osnovu plave boje
  sa natpisima bele boje i simbolima crne boje na beloj umetnutoj osnovi;
21) znak III-92 ima osnovu znaka bele boje i simbol čija je
  osnova žute boje a natpis "ENP" plave boje;
22) znak III-93 ima osnovu znaka bele boje, umetnuta polja
  u obliku pravougaonika koja su žute boje, na kojima su prikazani simboli "ENP" plave
  boje i simbol čoveka crne boje, natpisi su crne boje;
23) znak III-94 ima umetnute odgovarajuće znakove na osnovi
  plave boje i umetnutim poljima bele boje;
24) znak III-99 ima osnovu bele boje, natpise crne boje i umetnut
  jedan od znakova III-95, III-96 ili III-97 u odgovarajućoj boji;
25) znakovi: III-201 i III-202 na liniji koja predstavlja pravac
  kretanja mogu imati umetnute saobraćajne znakove;
26) znakovi: III-74 i III-301 mogu imati umetnute saobraćajne
  znakove;
27) znak III-219 ima osnovu bele boje, natpise crne boje i
  umetnute znakove.
Postavljanje znakova obaveštenja
Član 51
Znakovi obaveštenja postavljaju se tako da učesnicima u saobraćaju
  pruže prethodna obaveštenja, obaveštenja o prestrojavanju, obaveštenja o skretanju,
  potvrdno obaveštenje o pravcu kretanja i da označe objekat, teren, ulicu, odnosno
  delove puta na koje se odnose.
Član 52
Izuzetno od člana 51. ovog pravilnika:
1) znak III-1 postavlja se ispred suženog dela puta sa koga
  se može videti deo puta na koji se zabrana odnosi, a na suprotnoj strani suženog
  dela puta postavlja se znak II-33;
2) znakovi: III-2 i III-2.1 postavljaju se na putu sa jednosmernim
  saobraćajem, na mestima na kojima je potrebno da se da obaveštenje o jednosmernom
  saobraćaju vozaču koji se tim putem kreće;
3) uz znakove III-2 i III-2.1 obavezno se postavljaju odgovarajući
  znakovi zabrane i obaveze na mestima na kojima vozila sa drugih puteva ulaze,
  odnosno nailaze, na put sa jednosmernim saobraćajem;
4) znak III-2 postavlja se tako da je strelica uspravna na
  uzdužnu osu puta, a znak III-2.1 postavlja se tako da je strelica horizontalna;
5) znak III-3 postavlja se na početku puta i dozvoljeno je
  da se ponovi posle svake raskrsnice, a svi putevi koji se ukrštaju ili spajaju
  sa putem koji je označen znakom III-3, moraju biti označeni znakom II-1 ili
  znakom II-2;
6) znak III-3.1 se postavlja na mestu na putu gde se završava
  put sa prvenstvom prolaza;
7) znak III-4 postavlja se neposredno ispred tehničkog sredstva
  za usporavanje saobraćaja. Ukoliko je na deonici puta postavljeno više tehničkih
  sredstava za usporavanje saobraćaja u nizu, postavlja se neposredno ispred
  prvog mesta elementa tehničkog sredstva za usporavanje saobraćaja u smeru kretanja
  vozila i odnosi se na sva ostala, pri čemu se uz znak postavlja dopunska tabla
  IV-2;
8) znakovi: III-5, III-6, III-7 i III-8 postavljaju se neposredno
  ispred, odnosno iznad mesta koje obeležavaju;
9) znakovi: III-12, III-13, III-14, III-15, III-16, III-17,
  III-18, III-19, III-20, III-21 i III-22, postavljaju se na mestima na putu
  odakle prestaju da važe odgovarajuće zabrane određene saobraćajnim znakovima
  na tom putu;
10) znak III-23 postavlja se na mestu ulaza na teritoriju naseljenog
  mesta;
11) znak III-23.1 postavlja se na mestu izlaza sa teritorije
  naseljenog mesta;
12) znak III-24 postavlja se na mestu od koga počinje naselje;
13) znak III-24.1 postavlja se na mestu gde se završava naselje;
14) znak III-62 se postavlja na raskrsnici;
15) znakovi: III-63, III-63.1, III-64 i III-64.1 se postavljaju
  na putu odakle počinje oštra krivina, kao i u krivini i to kod postavljanja
  znakova: III-63 ili III-64, dozvoljeno je na početku krivine prvo da se postavi
  jedan znak III-63 ili III-64 na nosaču, zatim dva znaka III-63 ili III-64 na
  zajedničkom nosaču i konačno najviše tri znaka III-63 ili III-64 na zajedničkom
  nosaču u krivini, a znakovi III-63.1 i III-64.1 se postavljaju na dva nosača;
16) znak III-72 se postavlja na početku saobraćajne trake za
  spora vozila a na kraju iste se postavlja se znak III-72.1;
17) znak III-73 se postavlja po potrebi sa dopunskom tablom
  IV-19;
18) znak III-82 i III-82.1 se postavlja na vrhu razdelnog ostrva
  i na mestu izlaska sa autoputa, odnosno motoputa;
19) znak III-85 i III-85.1 se postavlja sa obe strane puta
  u smeru kretanja;
20) znak III-89, III-89.1, III-89.2 se postavlja na autoputu
  i motoputu i to redom: prvo znak III-89, zatim III-89.1 i III-89.2, uz onake
  na putu V-18;
21) znak III-91 se postavlja na portalu, a znak III-91.1 se
  postavlja na bankini puta;
22) znakovi: III-95, III-96, III-97, III-98 i III-99 kada se
  postavljaju kao posebni znakovi, mogu biti postavljeni ispod, odnosno iznad
  drugih saobraćajnih znakova, znak III-95 postavlja se na međunarodnim putevima,
  znak III-96 na autoputevima, znak III-97 na ostalim putevima;
23) znak III-98 postavlja se na putu van naselja pored kolovoza
  državnih puteva IB reda i IIA reda sa desne strane u smeru rasta stacionaže
  na svakom "punom" kilometru, a na državnim putevima IA reda postavlja
  se na putu van naselja, sa desne strane svake kolovozne trake gledano u smeru
  kretanja na svakom "punom" kilometru;
24) znak III-99 postavlja se van naselja, pored kolovoza državnih
  puteva IB reda i IIA reda sa desne strane u smeru rasta stacionaže na svakom "punom
  petom" kilometru, a pored državnih puteva IA reda izrađuje se kao jednostrani
  i postavlja se na putu van naselja sa desne strane svake kolovozne trake gledano
  u smeru kretanja, na mestu gde se postavlja znak III-99 ne postavlja se znak
  III-98;
25) znak III-201 postavlja se van naseljenog mesta na udaljenosti
  od najmanje 150 m ispred raskrsnice koju označava, znak je dozvoljeno postaviti
  u izuzetnim slučajevima i u naseljenom mestu;
26) znak III-203 i III-203.1 postavlja se na početku razdvajanja
  saobraćajnih traka;
27) znakovi: III-205 i III-206 postavljaju se u zoni raskrsnice
  na kojoj se vrši upućivanje na put koji vodi ka odredištu na koji se znak odnosi;
28) znak III-205.1 se postavlja na čvoru, odnosno raskrsnici
  sa koje put vodi do karakterističnog objekta i ne postavlja se na autoputu;
29) na znaku III-207 se mogu po potrebi ispisati više naziva
  petlji;
30) znak III-210 postavlja se na 500 m od tačke gde počinje
  traka za izlivanje vozila, izuzetno je dozvoljeno da se postavi i na kraćem
  rastojanju, ali ne kraćem od 250 m;
31) znakovi: III-212 i III-213 postavljaju se na mestima gde
  počinje traka za isključivanje, odnosno uključivanje vozila;
32) znakovi: III-215, III-216 i III-217 postavljaju se iznad
  svake saobraćajne trake;
33) znak III-218 se postavlja na rastojanju od 500 m od poslednjeg
  priključka;
34) znak III-219 se postavlja na rastojanju do 500 m ispred
  poslednjeg čvora, odnosno raskrsnice sa koje vodi put do graničnog prelaza;
35) znakovi: III-401.1 i III-402 se postavljaju na čvoru, odnosno
  raskrsnici sa koje put vodi do odredišta prikazanog znakom;
36) znak III-405 postavlja se na način da odgovarajućom strelicom
  dozvoljava odgovarajuće smerove kretanja redom: pravo, levo i desno;
37) znak III-406 postavlja se samo u pešačkim zonama, na način
  da se od višeg ka nižem znaku prvo postavljaju znakovi sa smerom pravo, zatim
  smerom levo i na kraju znakovi sa smerom desno.
Član 53
Prečnik kruga znakova obaveštenja iznosi:
1) 90 cm na autoputu i motoputu;
2) 60 cm na ostalim državnim putevima I i II reda, opštinskim
  putevima i u naselju;
3) 40 cm na ostalim u naselju gde postoje prostorna ograničenja;
4) 30 cm ako se upotrebljavaju kao umetnuti znakovi, a 40 cm
  kao umetnuti znakovi na autoputu i motoputu.
Stranica kvadrata znakova obaveštenja iznosi:
1) 90 cm na autoputevima i motoputevima;
2) 60 cm na ostalim državnim putevima I i II reda, opštinskim
  putevima i u naselju;
3) 40 cm na ostalim u naselju gde postoje prostorna ograničenja;
4) 30 cm ako se upotrebljavaju kao umetnuti znakovi, a 40 cm
  kao umetnuti znakovi na autoputu i motoputu.
Dimenzija pravougaonika znakova obaveštenja iznosi:
1) 90 cm x 135 cm na autoputu i motoputu;
2) 60 cm x 90 cm na ostalim državnim putevima I i II reda,
  opštinskim putevima i u naselju;
3) 40 cm x 60 cm na ostalim u naselju gde postoje prostorna
  ograničenja;
4) 40 cm x 60 cm ako se upotrebljavaju kao umetnuti znakovi.
Izuzetno od stava 2. ovoga člana odstupaju dimenzije znaka
  i iznose:
1) III-3 i III-3.1: 60 cm;
2) III-5, III-6 i III-7: 60 cm;
3) III-11: 90 cm;
4) III-63, III-64: 50 cm (75 cm);
5) III-82.1: 120 cm;
6) III-92: 250 cm x 250 cm.
Izuzetno od stava 3. ovog člana odstupaju dimenzije znaka koje
  su:
1) III-2.1: 100 cm x 35 cm;
2) III-63.1, III-64.1: 150 cm x 50 cm (225 cm x 75 cm);
3) III-71 i III-71.1: 120 cm x 90 cm;
4) III-72 i III-73: 90 cm x 135 cm van naselja, odnosno 60
  cm x 90 cm u naselju;
5) III-75, III-76, III-77: 250 cm x 290 cm;
6) III-75.1, III-76.1, III-77.1: 250 cm x 230 cm;
7) III-78: 160 cm x 230 cm;
8) III-78.1: 160 cm x 190 cm;
9) III-79, III-80, III-81: za autoput i motoput 120 cm x 180
  cm, na ostalim državnim putevima I i II reda, opštinskim putevima i u naselju
  90 cm x 135 cm;
10) III-79.1, III-80.1, III-81.1: za autoput i motoput 120
  cm x 150 cm, na ostalim državnim putevima I i II reda, opštinskim putevima
  i u naselju 80 cm x 100 cm;
11) III-82: 120 cm x 180 cm;
12) III-83: 65 cm x 150 cm;
13) III-84: 30 cm x 100 cm;
14) III-84.1: 60 cm x 120 cm;
15) III-85: sa jednim znakom 120 cm x 140 cm, sa jednim znakom
  i poljem za upisivanje dužine deonice puta 120 cm x 180 cm i sa dva znaka 120
  cm x 230 cm;
16) III-86: 150 cm x 250 cm;
17) III-87 i III-87.1: 80 cm x 30 cm;
18) III-88, III-88.1: 50 cm x 50 cm;
19) III-89: 250 cm x 350 cm;
20) III-89.1, III-89.2: 200 cm x 350 cm;
21) III-91: za čeone naplatne stanice 430 cm x 240 cm, a za
  bočne naplatne stanice 330 cm x 210 cm;
22) znak III-91.1: za čeone naplatne stanice 450 cm x 420 cm
  i 220 cm x 200 cm za bočne naplatne stanice;
23) III-92: 250 cm x 250 cm
24) III-93: za čeone naplatne stanice 500 cm x 200 cm i za
  bočne naplatne stanice 400 cm x 150 cm;
25) III-94: 200 cm x 280 cm;
26) III-95: 60 cm x 25 cm;
27) III-97: 35 cm x 25 cm, odnosno 50 cm x 25 cm na putevima
  koji imaju brojeve sa trocifrenom oznakom puta;
28) III-98: 35 cm x 30 cm, odnosno 45 cm x 40 cm;
29) III-99: 45 cm x 35 cm;
30) III-100 i III-100.1: 60 cm x 60 cm;
31) III-101 i III-101.1: 120 cm x 60 cm, odnosno 90 cm x 60
  cm na ostalim u naselju gde postoje prostorna ograničenja;
32) III-303, III-304, III-305: za autoput i motoput 120 cm
  x 180 cm, na ostalim državnim putevima I i II reda, opštinskim putevima i u
  naselju 90 cm x 135 cm;
33) III-304.1 i III-305.1: za autoput i motoput 120 cm x 150
  cm, na ostalim državnim putevima I i II reda, opštinskim putevima i u naselju
  80 cm x 100 cm.
1.4. Dopunske table
Član 54
Uz znakove opasnosti, znakove izričitih naredbi i znakove obaveštenja
  dozvoljeno je postavljanje dopunske table.
Član 55
Dopunske table su:
1) dopunska tabla (IV-1), označava udaljenost između znaka
  ispod koga je postavljena i početka dela puta, odnosno mesta na koje se znak
  odnosi;
2) dopunska tabla (IV-2), označava dužinu dela puta na kojoj
  važi odredba znaka ispod koga je postavljena;
3) dopunska tabla (IV-3), označava udaljenost između znaka
  ispod koga je postavljena i objekta, terena ili dela puta na koji se znak odnosi;
4) dopunska tabla (IV-4), označava ograničeno vreme trajanja
  važenja znaka ispod koga je postavljena, ako ne važi neprekidno;
5) dopunska tabla (IV-5), tekstom bliže određuje značenje znaka,
  odnosno daje dodatna obaveštenja o vrsti i načinu korišćenja znaka;
Natpis na dopunskoj tabli je primer.
6) dopunska tabla (IV-6), simbolom označava vrstu vozila na
  koju se znak odnosi. Ukoliko se na dopunskoj tabli nalazi simbol teretnog vozila,
  na tabli je dozvoljeno upisati i najveću dozvoljenu masu koja se odnosi na
  teretno vozilo;
7) dopunska tabla (IV-7) i (IV-7.1), simbolom označava da je
  kolovoz klizav usled vremenskih uslova u kojima važi znak uz koji je postavljena,
  zbog pojave snega, leda i poledice na kolovozu;
Dopunska tala IV-7 se ne postavlja uz znakove izričitih naredbi.
8) dopunske table (IV-8), (IV-8.1), (IV-8.2), (IV-8.3), (IV-8.4)
  i (IV-8.5), označavaju primenu zabrane parkiranja, odnosno zaustavljanja vozila
  na deonici puta i to: (IV-8) i (IV-8.3) na mestu na kojem počinje zabrana,
  (IV-8.1) i (lV-8.4) na mestu ponavljanja zabrane (između početka i kraja zabrane),
  (lV-8.2) i (IV-8.5) na mestu prestanka zabrane;
Table (IV-8), (IV-8.1) i (IV-8.2) se postavljaju paralelno
  sa osom puta kao i znak uz koji se postavljaju, a table (IV-8.3), (IV-8.4)
  i (IV-8.5) se postavljaju upravno sa osom puta kao i znak uz koji se postavljaju.
9) dopunska tabla (IV-9), označava udaljenost mesta parkirališta,
  garaže i objekta na putu, odgovarajućim simbolom i strelicom;
Simboli i udaljenost u metrima na dopunskoj tabli odgovaraju
  situaciji na putu.
10) dopunske table (IV-10), (IV-11), (IV-12), označavaju način
  parkiranja na trotoaru koje se reguliše znakom III-30, i to: (IV-10) parkiranje
  na trotoaru pod uglom u odnosu na podužnu osu kolovoza, (IV-11) parkiranje
  na trotoaru paralelno sa podužnom osom kolovoza i (IV-12) parkiranje na trotoaru
  upravno na podužnu osu kolovoza;
11) dopunske table (IV-13), (IV-14) i (IV-15), označavaju način
  parkiranja delom na trotoaru a delom na kolovozu, koje se reguliše znakom III-30,
  i to: IV-13 parkiranje na trotoaru i kolovozu pod uglom u odnosu na podužnu
  osu kolovoza, IV-14 parkiranje na trotoaru i kolovozu paralelno sa podužnom
  osom kolovoza i IV-15 parkiranje na trotoaru i kolovozu upravno na podužnu
  osu kolovoza;
12) dopunske table (IV-16), (IV-17), (IV-18), označavaju način
  parkiranja na kolovozu koji se reguliše znakom III-30 i to: (IV-16) parkiranje
  na kolovozu pod uglom, u odnosu na podužnu osu kolovoza, (IV-17) parkiranje
  na kolovozu paralelno sa podužnom osom kolovoza i (IV-18) parkiranje na kolovozu
  upravno na podužnu osu kolovoza;
13) dopunska tabla (IV-19), označava mesto na putu opremljeno
  telefonom za hitne pozive, odnosno aparatom za gašenje požara;
Izbor simbola odgovara situaciji na putu.
14) dopunska tabla (IV-20), simbolom označava da je kolovoz
  klizav usled vremenskog uslova (kiše) u kojem važi znak uz koji je postavljena,
  zbog pojave vode na kolovozu;
15) dopunska tabla (IV-21), označava da je parkiralište, odnosno
  parking mesto rezervisano za vozila lica sa invaliditetom i postavlja se uz
  znakove III-30 i III-31;
16) dopunska tabla (IV-22), označava vrstu oštećenja na kolovozu
  i dužinu puta na koju se odnosi;
17) dopunska tabla (IV-23), označava pružanje puta sa prvenstvom
  prolaza;
Položaj simbola na tabli (IV-23) odgovara položaju puta sa
  prvenstvom prolaza u odnosu na sporedni put i postavlja se uz znakove: II-1,
  II-2 i III-3.
18) dopunska tabla (IV-24), označava izvođenje oznaka na kolovozu;
19) dopunska tabla (IV-25) i (IV-25.1), označava dozvoljene
  smerove kretanja na biciklističkoj stazi;
20) dopunska tabla (IV-26), označava deo puta na kome se slepa
  i slabovida lica često kreću;
21) dopunska tabla (IV-27), označava deo puta na kome se stara
  lica često kreću;
Dopunske table - opšte karakteristike
Član 56
Dopunska tabla ima ista svojstva u pogledu boje osnove i retrorefleksije
  kao i znak ispod kojeg se dopunska tabla postavlja, a boja natpisa i simbola
  na dopunskoj tabli odgovara boji natpisa i simbola na znaku ispod kojeg se
  dopunska tabla postavlja.
Izuzetno od stava 1. ovoga člana dozvoljeno je da dopunske
  table IV-5 i IV-23 ne budu iste boje kao znak uz koji se postavlja.
Član 57
Širina dopunske table postavljene uz znak ne sme biti veća
  od širine znaka uz koji se dopunska tabla postavlja. Širina dopunske table
  postavljene uz znak oblika kruga ne sme biti veća od prečnika kruga.
Visina dopunske table ne sme da iznosi više od polovine njene
  dužine, osim u slučaju dopunskih tabli: IV-5, IV-6, IV-8.3, IV-8.4, IV-8.5
  i IV-23.
2. Oznake na putu
Član 58
Oznake na putu su:
1) uzdužne oznake;
2) poprečne oznake;
3) ostale oznake na putu.
Član 59
Oznake na putu su bele boje.
Izuzetno od stava 1. ovog člana, žute boje su:
1) oznake u zoni radova na putu;
2) oznake za regulisanje kretanja vozila javnog prevoza putnika;
3) oznake za obeležavanje saobraćajne trake za elektronsku
  naplatu putarine;
4) oznake na kolovozu za obeležavanje saobraćajnih površina
  za posebne namene;
5) oznake za obeležavanje parking mesta za osobe sa invaliditetom.
Dozvoljeno je da se delovi oznaka parking mesta za osobe sa
  invaliditetom mogu obeležavati i plavom bojom.
Član 60
Oznake se obeležavaju na putu sa savremenim kolovoznim zastorom.
Propisane vrednosti parametara za oznake na putu u zavisnosti
  od kategorije puta, date su u Prilogu 5, koji je odštampan uz ovaj pravilnik
  i čini njegov sastavni deo.
Oznake za obeležavanje mesta za parkiranje, oznake na parkiralištima
  i u garažama dozvoljeno je da se obeležavaju materijalima koji nemaju retroreflektujuća
  svojstva.
Oznake na putu izvode se bojilima, toplom i hladnom plastikom,
  aplikativnim trakama, klinovima i markerima.
Oznake na putu se uklanjaju na način da se ne oštećuje put.
Član 61
Svaka oznaka na putu u periodu korišćenja mora imati najmanje
  85% svoje površine i propisanu vrednost parametara u zavisnosti od ranga puta
  (Prilog 5).
2.1. Uzdužne oznake na putu
Član 62
Uzdužne oznake na putu su:
1) "razdelne linije";
2) "ivične linije".
2.1.1. Razdelne linije
Član 63
Razdelna linija razdvaja kolovoz na kolovozne trake, odnosno
  na saobraćajne trake.
Razdelna linija može biti: neisprekidana, isprekidana ili kombinovana.
Razdelna neisprekidana i isprekidana linija može biti udvojena.
Razdelna neisprekidana linija označava zabranu prelaska preko
  te linije i zabranu kretanja po toj liniji.
Razdelna udvojena neisprekidana linija izvodi se na kolovozima
  sa dvosmernim saobraćajem:
1) sa dve i više saobraćajnih traka po smeru;
2) sa neparnim brojem saobraćajnih traka ako je u oba smera
  zabranjeno preticanje tako da se prilikom preticanja koristi saobraćajna traka
  namenjena za kretanje iz suprotnog smera;
3) u tunelima i na prilazima tunelima u dužini od 150 m do
  250 m;
4) ako to zahtevaju uslovi bezbednosti saobraćaja na putu.
Razdelna isprekidana linija izvodi se kao: obična isprekidana,
  kratka isprekidana i kao linija upozorenja.
Razdelna obična isprekidana linija koristi se za razdvajanje
  saobraćajnih traka.
Razdelna kratka isprekidana linija koristi se:
1) na prilaznim kracima raskrsnica i za obeležavanje posebnih
  saobraćajnih traka;
2) za vođenje vozila kroz raskrsnicu kao linija vodilja;
3) na dvosmernim biciklističkim stazama.
Razdelna udvojena isprekidana linija koristi se za obeležavanje
  saobraćajnih traka sa izmenljivim smerom kretanja na kojima je saobraćaj regulisan
  uređajima za davanje svetlosnih saobraćajnih znakova.
Razdelna kombinovana linija koristi se za razdvajanje kolovoznih
  traka na mestima gde uslovi preglednosti dopuštaju preticanje samo u jednom
  smeru.
Razdelna kombinovana linija označava zabranu prelaska preko
  te linije, odnosno kretanja po liniji, za vozila koja se kreću kolovoznom trakom
  u kojoj je neisprekidana linija bliža desnoj ivici kolovoza od isprekidane.
Razdelna linija upozorenja koristi se za najavljivanje blizine
  neisprekidane linije.
2.1.2. Ivične linije
Član 64
Ivična linija se koristi za označavanje ivice površine kolovoza.
Ivična linija može da bude neisprekidana i isprekidana.
Ivična linija može da bude obična i široka.
Ivična isprekidana široka linija koristi se za izdvajanje niše
  ili drugih površina izvan kolovoza.
Ivična isprekidana široka linija koristi se kod ulivanja, odnosno
  izlivanja saobraćajnih tokova na autoputu i motoputu.
Ukoliko se ivična linija koristi u naselju, obeležava se kao
  isprekidana linija.
2.2. Poprečne oznake na putu
Član 65
Poprečne oznake na putu obeležavaju se neisprekidanim, odnosno
  isprekidanim linijama i mogu biti obeležene tako da zahvataju jednu ili više
  saobraćajnih traka.
Član 66
Poprečne oznake na putu su:
1) linija zaustavljanja;
2) kosnik;
3) graničnik;
4) pešački prelaz;
5) prelaz biciklističke staze preko kolovoza;
6) prelaz biciklističke staze preko kolovoza i pešački prelaz.
Upravljač puta uslovima, odnosno projektnim zadatkom utvrđuje
  lokacije i daje uslove za obeležavanje pešačkog prelaza, prelaza biciklističke
  staze preko kolovoza i prelaza biciklističke staze preko kolovoza i pešačkog
  prelaza.
2.2.1. Linija zaustavljanja
Linija zaustavljanja se obeležava na putu kao "neisprekidana
  linija zaustavljanja" (V-1) i "isprekidana linija zaustavljanja" (V-1.1),
  (V-1.2).
Neisprekidana linija zaustavljanja V-1, označava mesto na kolovozu
  ispred koga vozač mora da zaustavi vozilo.
Ispred neisprekidane linije zaustavljanja V-1 na kolovozu dozvoljeno
  je da se obeleži natpis "STOP".
Neisprekidana linija zaustavljanja V-1, obeležena ispred svetlosnog
  saobraćajnog znaka, označava mesto na kolovozu ispred koga vozač mora da zaustavi
  vozilo samo ako mu je svetlosnim saobraćajnim znakom zabranjen prolaz.
Neisprekidana linija zaustavljanja V-1, obeležena ispred znakova
  II-32, II-32.1, II-32.2, označava mesto na kolovozu ispred koga vozač mora
  da zaustavi vozilo.
Isprekidana linija zaustavljanja V-1.1 i V-1.2, označava mesto
  na kolovozu na kojem je vozač dužan da ustupi prvenstvo prolaza vozilima.
Neposredno ispred linije zaustavljanja V-1.1, odnosno V-1.2
  na kolovozu dozvoljeno je da se obeleži oznaka V-15.4, vrhom okrenutim prema
  vozilu.
Na prilazu raskrsnici, odnosno prelaza puta preko pruge, ako nisu postavljeni saobraćajni znakovi
  II-1 ili II-2, linije V-1, V-1.1 i V-1.2 imaju značenje znakova.
2.2.2. Kosnik
Kosnik se obeležava na putu oznakom: "kosnik za zatvaranje
  trake" (V-2), označava mesto zatvaranja saobraćajne trake, odnosno oznakom "kosnik
  za otvaranje trake" (V-2.1), označava mesto otvaranja saobraćajne trake.
2.2.3. Graničnik
Graničnik se obeležava na putu oznakom: "graničnik" (V-3),
  označava deo kolovoza na kome je zabranjen saobraćaj zbog ulivanja saobraćaja
  sa prilaznog puta.
2.2.4. Pešački prelaz
Pešački prelaz se obeležava na putu oznakom: "pešački
  prelaz" (V-4), je označeni deo površine kolovoza namenjen za prelazak
  pešaka;
Na kolovozu ispred pešačkog prelaza koji se nalazi u blizini
  škole dozvoljeno je obeležiti natpis "ŠKOLA".
2.2.5. Prelaz biciklističke staze preko kolovoza
Prelaz biciklističke staze preko kolovoza se obeležava na putu
  oznakom: "prelaz biciklističke staze preko kolovoza" (V-5), je deo
  površine kolovoza namenjen za prelaz biciklista.
2.2.6. Prelaz biciklističke staze preko kolovoza
  i pešački prelaz
Prelaz biciklističke staze preko kolovoza i pešački prelaz
  se obeležava na putu oznakom: "prelaz biciklističke staze preko kolovoza
  i pešački prelaz" (V-6), je deo površine kolovoza namenjen za prelaz biciklista
  i pešaka.
2.3. Ostale oznake na putu
Član 67
Ostale oznake na putu su:
1) strelice;
2) polja za usmeravanje saobraćaja;
3) linije usmeravanja;
4) natpisi na kolovozu;
5) oznake na kolovozu koje daju učesnicima u saobraćaju dodatna
  obaveštenja;
6) oznake na kolovozu za obeležavanje saobraćajnih površina
  za posebne namene;
7) oznake na kolovozu za obeležavanje drugih saobraćajnih površina;
8) oznake za obeležavanje parking mesta;
9) oznake za obeležavanje parking mesta za osobe sa invaliditetom;
10) tačke na kolovozu.
2.3.1. Strelice
Strelica na kolovozu služi za obeležavanje smera kretanja vozila
  i obaveštavanje vozača o nameni saobraćajnih traka.
Strelicama se može označiti: jedan smer (V-7), dva smera (V-8),
  prestrojavanje na dve raskrsnice gde prestrojavanje mora da se izvede pre prve
  raskrsnice (V-9), smer kretanja na biciklističkim stazama, odnosno smer kretanja
  u garažama i prostorima za parkiranje (V-10), skretanje saobraćaja (V-11),
  skretanje saobraćaja - uska strelica koja se može se primeniti umesto linije
  upozorenja (V-12) i smer kretanja na raskrsnici sa kružnim tokom saobraćaja
  (V-12.1).
2.3.2. Polja za usmeravanje saobraćaja
Polja za usmeravanje saobraćaja, označavaju površine na kojima
  je zabranjen saobraćaj i na kojima nije dozvoljeno zaustavljanje i parkiranje.
Polja za usmeravanje saobraćaja obeležavaju se: između dve
  trake sa suprotnim smerovima (V-13), između dve trake sa istim smerovima (V-13.1),
  na mestu otvaranja posebne trake za skretanje (V-13.2), ispred ostrva za razdvajanje
  saobraćajnih tokova (V-13.3 i V-13.4), na ulivnim kracima na autoputu (V-13.5)
  i na izlivnom kraku sa autoputa (V-13.6).
2.3.3. Linije usmeravanja
Linija usmeravanja, označava mesto promene slobodne površine
  kolovoza ispred ostrva za prestrojavanje vozila javnog prevoza putnika (V-14),
  služi za oblikovanje prepreke na ivici puta (V-14.1) i za označavanje promene
  korisne površine kolovoza (V-14.2).
2.3.4. Natpisi na kolovozu
Natpisi na kolovozu kojima se daju učesnicima u saobraćaju
  dodatna obaveštenja su: "STOP" (V-15), "ŠKOLA" (V-15.1), "BUS" (V-15.2), "TAXI" (V-15.3);
Natpis "BUS" (V-15.2), označava saobraćajnu traku
  za vozila javnog prevoza putnika. Postavlja se na početku saobraćajne trake
  za vozila javnog prevoza putnika i ponavlja se nakon svake raskrsnice.
2.3.5. Oznake na kolovozu koje daju učesnicima
  u saobraćaju dodatna obaveštenja
Oznake na kolovozu koje daju učesnicima u saobraćaju dodatna obaveštenja su: "saobraćajni znakovi" (V-15.4), "simbol bicikla" (V-15.5), "simbol kolica za osobe sa invaliditetom" (V-15.6), "simbol pešaka (V-15.7)", nacionalna oznaka države (V-15.8) i nazivi mesta i brojevi puteva;
Oznake "saobraćajni znakovi" (V-15.4), postavljaju
  se na kolovozu, na mestima gde je oznakom potrebno dodatno upozoriti vozača,
  odnosno ograničenje koje je propisano saobraćajnim znakom.
Oznaka "simbol bicikla" (V-15.5), označava biciklističku
  stazu, odnosno traku i postavlja se na početku saobraćajne trake, odnosno staze
  i posle svake raskrsnice.
Oznaka "simbol kolica za osobe sa invaliditetom" (V-15.6),
  označava da je parking mesto na kome je obeležen namenjen isključivo za parkiranje
  vozila osoba sa invaliditetom.
Oznaka "simbol pešaka" (V-15.7), označava pešačku
stazu i postavlja se na početku staze i posle svake raskrsnice.
"Nacionalna oznaka države" (V-15.8) označava se u skladu sa nacionalnom oznakom na registarskim tablicama vozila iz te države.
2.3.6. Oznake na kolovozu za obeležavanje
  saobraćajnih površina za posebne namene
Oznake na kolovozu za obeležavanje saobraćajnih površina za
  posebne namene, služe za: obeležavanje mesta gde je zabranjeno zaustavljanje,
  odnosno parkiranje na trotoaru na mestu na kojem se nalazi kolski ulaz (V-16),
  obeležavanje mesta gde je zabranjeno zaustavljanje, odnosno parkiranje na kolovozu
  (V-16.1), obeležavanje mesta za autobusko stajalište (V-16.2), obeležavanje
  mesta za taksi vozilo (V-16.3);
2.3.7. Oznake na kolovozu za obeležavanje
  drugih saobraćajnih površina
Oznake na kolovozu za obeležavanje drugih saobraćajnih površina,
  služe za: obeležavanje pešačkog prelaza u zoni škole (V-16.4), obeležavanje
  ukrštanja pešačke i dvosmerne biciklističke staze (V-16.5), obeležavanje ukrštanja
  pešačke i jednosmerne biciklističke staze (V-16.6), obeležavanje dvosmerne
  biciklističke staze (V-16.7) i za obeležavanje jednosmerne biciklističke staze
  (V-16.8).
2.3.8. Oznake za obeležavanje parking mesta
Oznake za obeležavanje parking mesta su: "parking mesto" (V-17),
  (V-17.1) i (V-17.2) i oznake koje označavaju mesto i način parkiranja vozila
  kao: podužno (V-17), koso (V-17.1) i upravno (V-17.2).
2.3.9. Oznake za obeležavanje parking mesta
  za osobe sa invaliditetom
Oznake za obeležavanje parking mesta za osobe sa invaliditetom
  su: "parking mesto za osobe sa invaliditetom" (V-17.3) i (V-17.3.1)
  i označavaju mesto za parkiranje vozila za osobe sa invaliditetom;
2.3.10. Tačke na kolovozu
Oznaka "tačke na kolovozu" (V-18), označava deonicu
  autoputa i motoputa na kojoj postoji opasnost od pojave magle.
2.4. Obeležavanje oznaka na putu
Član 68
Oznaka V-1, obeležava se na način da vozač zaustavljenog vozila
  ima preglednost na raskrsnici, u skladu geometrijom raskrsnice i režimom saobraćaja.
Neposredno ispred oznaka V-1.1 i V-1.2 u smeru kretanja dozvoljeno
  je da se obeleži oznaka V-15.4, koja se odnosi na saobraćajni znak II-1.
Oznaka V-18 se izvodi sa spoljne strane ivične linije sa desne
  strane u smeru kretanja, na rastojanju od 0,2 m od ivične linije. Ukoliko nema
  mogućnosti da se tačke izvedu sa spoljašnje strane ivične linije, dozvoljeno
  je da se tačke izvode sa unutrašnje strane. Tačke se izvode u kontinuitetu
  na deonici, osim u zoni petlji. Međusobno rastojanje između središta tačaka
  je 35 m. Postavlja se uz znakove III-89, III-89.1 i III-89.2. Oznaka V-18 se
  izvodi kao tip 2, prema Prilogu 5 koji je odštampan uz ovaj pravilnik i čini
  njegov sastavni deo.
2.4.1. Obeležavanje razdelnih linija za bezbedno
  preticanje i određivanje preticajne preglednosti horizontalne krivine
Član 69
Analitički postupak proračuna dužina razdelnih linija za bezbedno
  preticanje u funkciji brzina, nalazi se u Prilogu 6. ovog pravilnika koji je
  odštampan uz ovaj pravilnik i čini njegov sastavni deo.
Tabela data u Prilogu 6 ovog pravilnika koji je odštampan uz
  ovaj pravilnik i čini njegov sastavni deo je data kao primer, kada putničko
  vozilo pretiče putničko vozilo.
Član 70
Šematski prikaz određivanja preticajne preglednosti kod horizontalnih
  krivina i vertikalnih krivina, dat je u Prilogu 7. ovog pravilnika koji je
  odštampan uz ovaj pravilnik i čini njegov sastavni deo.
3. Semafori
Član 71
Semafori se koriste za regulisanje saobraćaja i označavanje
  radova i prepreka na putu.
Semafori se koriste za regulisanje:
1. kretanja vozila;
2. kretanja pešaka;
3. kretanja tramvaja;
4. kretanja bicikala;
5. prelaza puta preko železničke pruge u nivou;
6. pristupa vozila.
Semaforima se emituju svetlosni saobraćajni znakovi odnosno
  svetla crvene, žute, zelene odnosno, bele boje.
Semafori mogu biti i sa grafičkim simbolom, koji dodatno objašnjava
  njegovo značenje, odnosno definiše na koju se kategoriju korisnika odnosi pojam.
Član 72
Prilikom postavljanja i modifikacije rada semafora, saobraćajni
  projekat iz člana 5. pravilnika sadrži:
1. merodavne saobraćajne slike;
2. matricu zaštitnih vremena (proračun i grafički prikaz);
Zaštitno vreme između dva konfliktna toka je vremenski interval
  od početka signalnog pojma koji znači zabranu prolaza za jedan tok, do početka
  signalnog pojma koji znači dozvoljen prolaz, za drugi tok. Na osnovu proračuna
  zaštitno vreme za vozila prikazuje se kao međuzeleno vreme sa uračunatim žutim
  vremenom (tz1) ili bez žutog vremena (tz2).
3. plan stanja odnosno faza sa redosledom prelazaka;
4. proračun dužine ciklusa i preraspodele zelenih vremena za
  fiksni rad semafora;
5. algoritam detektorskog upravljanja (opis logičkih uslova,
  korišćenih parametara, konstanti, izraza, promenljivih) za detektorski rad
  semafora;
6. prostor - vreme dijagram (P-V dijagram) za koordinaciju;
7. signalne programe (fiksni rad), odnosno prelazne sekvence
  (detektorski rad);
8. situacioni plan saobraćajne signalizacije;
9. raspored elemenata svetlosne signalizacije i opreme, detektora
  i kablovske instalacije.
U saobraćajnom projektu za postavljanje semafora i izmenljive
  saobraćajne signalizacije, prilažu se uslovi i saglasnosti.
3.1. Semafori za regulisanje kretanja vozila
Član 73
Kretanje vozila reguliše se semaforima sa tri boje svetla u
  obliku kruga (VI-1).
Na semaforima sa tri boje svetla, koja se postavljaju po vertikalnoj
  osi, jedno ispod drugog i to: crveno gore, žuto u sredini, a zeleno dole. Ako
  je semafor postavljen iznad saobraćajne trake, svetla mogu biti postavljena
  po horizontalnoj osi, jedno pored drugog i to: crveno levo, žuto u sredini,
  a zeleno desno.
Prečnik kruga svetla je 210 (200) mm ili 300 mm.
Svetla na semaforu su istih dimenzija. Izuzetno, crveno svetlo
  može biti dimenzije 300 mm, ako su žuto i zeleno svetlo dimenzija 210 (200)
  mm.
Semafori koji se postavljaju iznad saobraćajnih traka mogu
  imati svetla dimenzija 300 mm.
Semaforu iz stava 1. ovog člana može se dodati uređaj za odbrojavanje
  preostalog vremena trajanja svetla i grafička i/ili tekstualna poruka koja
  se prenosi vozačima. Uređaj za odbrojavanje preostalog vremena trajanja postavlja
  se iznad, odnosno pored semafora, sa udaljenije strane semafora od kolovoza.
Na semaforu sa tri boje svetla, promena boja svetla se obavlja
  sledećim redom: zeleno, žuto, crveno, žuto istovremeno sa crvenim, zeleno.
Trajanje žutog svetla za brzine do 60 km/h je 3 sekunde. Za
  brzine preko 60 km/h, žuto svetlo traje 4 sekunde. Žuto svetlo u zonama radova
  na putu traje 4 sekunde. Žuto svetlo istovremeno sa crvenim svetlom traje 2
  sekunde.
U slučaju ako se na kraju zelenog svetlosnog pojma koristi
  trepćuće svetlo ono mora trajati 4 sekunde, tako da naizmenični intervali uključeno-isključeno
  traju po 0,5 sekundi (slika br. 3).
Slika
    br. 3
Član 74
Semaforima sa tri boje svetla sa simbolom jedne, odnosno dve
  strelice (direkcioni svetlosni saobraćajni znak) reguliše se kretanje vozila
  po smerovima na raskrsnici (VI-2.1, VI-2.2, VI-2.3, VI-2.4, VI-2.5, VI-2.6,
  VI-2.7), čiji je izgled dat u tabeli br. 1.
Direkcioni svetlosni saobraćajni znak se primenjuje, ako se
  kretanje vozila u smeru određenom strelicom obavlja bez konflikta.
Direkcioni svetlosni saobraćajni znak ima crveno i žuto svetlo
  u obliku kruga sa simbolima crne boje u obliku jedne ili više strelica, dok
  je zeleno svetlo u obliku jedne ili više strelica u krugu crne boje.
tabela
    br. 1
Član 75
Za regulisanje kretanja vozila po saobraćajnim trakama, dozvoljeno
  je koristiti svetlosne saobraćajne znakove sa simbolima crvene, zelene i žute
  boje na tamnoj površini (VI-3.1, VI-3.2, VI-3.3.1, VI-3.3.2).
Ukoliko se za regulisanje kretanja vozila koriste svetlosni
  saobraćajni znakovi iz stava 1. ovog člana, postavljaju se iznad svih saobraćajnih
  traka, na način da se odgovarajući simbol nalazi iznad saobraćajne trake na
  koju se odnosi.
Crveno svetlo u obliku ukrštenih linija (VI-3.1) označava zabranu
  kretanja vozilima prema kome je okrenuto lice znaka.
Zeleno svetlo u obliku strelice nadole (VI-3.2) označava dozvoljen
  prolaz vozilima prema kome je okrenuto lice znaka.
Žuta trepćuća strelica usmerena koso nadole (VI-3.3.1 i VI-3.3.2),
  označava da vozila moraju napustiti saobraćajnu traku u smeru koji je određen
  strelicom.
Svetlosni saobraćajni znakovi iz stava 1. su dimenzija:
- 400 x 400 mm na putu u naselju;
- 600 x 600 mm na putu van naselja.
Član 76
Dozvoljeno je da semafor sa tri boje svetla ima dodatni svetlosni
  saobraćajni znak (VI-4.1, VI-4.2, VI-4.3, VI-4.4 i VI-4.5) u obliku zelene
  strelice (uslovni znak). Grafički simbol strelice koji označava smer kretanja
  je zeleni na tamnoj površini.
Dodatni svetlosni saobraćajni znak postavlja se sa odgovarajuće
  strane semafora, u visini na kojoj se nalazi zeleno svetlo.
Član 77
Semafor za regulisanje brzine vozila (VI-5) preporučuje brzinu
  kojom vozilo treba da se kreće da bi na narednom semaforu imalo slobodan prolaz.
Brojčana oznaka je bele boje na tamnoj površini. Svetlosni
  saobraćajni znakovi za regulisanje kretanja vozila određenom brzinom mogu biti
  sa najviše tri svetla.
3.2. Semafori za regulisanje kretanja pešaka
Član 78
Za regulisanje kretanja pešaka upotrebljavaju se semafori sa
  svetlima crvene i zelene boje (VI-6). Svetla moraju biti postavljena po vertikalnoj
  osi, jedno ispod drugog, i to: crveno svetlo gore, a zeleno svetlo dole, odnosno
  po horizontalnoj osi, jedno pored drugog: crveno svetlo levo, a zeleno svetlo
  desno.
Na semaforu iz stava 1. ovoga člana može biti pridodat uređaj
  za davanje zvučnih signala i/ili uređaj za odbrojavanje preostalog vremena
  za kretanje pešaka.
Svetla iz stava 1. ovog člana sastoje se od svetleće površine
  crvene, odnosno zelene boje na kojoj se nalazi tamna silueta pešaka ili od
  tamne površine na kojoj se nalazi svetleća silueta pešaka crvene, odnosno zelene
  boje.
Svetla ne smeju biti uključena istovremeno. Zeleno svetlo može
  biti trepćuće, pre pojave crvenog svetla.
Trepćuće zeleno svetlo mora trajati 4 sekunde, tako da naizmenični
  intervali uključeno-isključeno traju po 0,5 sekundi (slika br. 4).
slika
    br. 4
Za regulisanje kretanja pešaka i biciklista može se upotrebiti
  semafor (VI-6.1), za davanje svetlosnih saobraćajnih znakova crvenim i zelenim
  svetlima.
Na semaforu iz stava 6. ovoga člana može biti dodat uređaj
  za davanje zvučnih signala, odnosno uređaj za odbrojavanje preostalog vremena
  za kretanje pešaka i biciklista. Zvučni signal za zeleno svetlo traje vremenski
  koliko i zeleno svetlo.
Uređaj za odbrojavanje pešačkog i biciklističkog vremena, daje
  prikaz trajanja zelenog, odnosno crvenog vremena. Prikaz ovih vremena je u
  skladu sa bojama signala koji se prikazuje. Dozvoljeno je da se deo crvenog
  vremena koji sadrži zaštitno vreme prikaže žutom bojom.
3.3. Semafori za regulisanje kretanja tramvaja
Član 79
Za regulisanje kretanja tramvaja upotrebljavaju se semafori
  za davanje svetla bele boje (VI-7). Svetla su u oblike položene, uspravne,
  odnosno kose crte na tamnoj površini.
Svetlo sa položenom crtom ne sme biti uključeno istovremeno
  sa svetlom, odnosno svetlima sa uspravnom, odnosno kosom crtom.
Ako vozila javnog prevoza putnika se kreću saobraćajnom trakom
  kojom se kreću i tramvaji svetlosni saobraćajni znakovi iz stava 1. ovog člana
  odnose se na ta vozila.
Semafori za regulisanje kretanja tramvaja moraju da imaju najmanje
  dva (zabrana saobraćaja i slobodan prolaz u odgovarajućem smeru), ili najviše
  četiri svetla.
Svetla moraju biti postavljena po vertikalnoj osi, jedno ispod
  drugog, svetlo sa položenom crtom, svetlo sa kosom crtom na levo, svetlo sa
  uspravnom crtom i svetlo sa kosom crtom na desno.
3.4. Semafori za regulisanje kretanja bicikala
Član 80
Kretanje bicikala i mopeda po biciklističkim trakama, odnosno
  stazama, dozvoljeno je regulisati upotrebom semafora kojima se daju svetlosni
  saobraćajni znakovi sa tri boje svetla (VI-8), koja se postavljaju po vertikalnoj
  osi jedno ispod drugog, i to crveno gore, žuto u sredini i zeleno dole.
Grafički simbol bicikla izvodi se kao crni simbol u crvenom
  i žutom svetlu, odnosno kao zeleni simbol na tamnoj površini.
Semafori za regulisanje kretanja bicikala koriste se ako je
  biciklistička staza izvan lokacije obeleženog pešačkog prelaza ili bicikli
  imaju drugačije elemente vođenja na raskrsnici u odnosu na pešake.
Dozvoljeno je da svetlosni saobraćajni znakovi za regulisanje
  kretanja bicikala budu i dimenzije 100 mm.
Promena svetla na semaforu se obavlja sledećim redom: zeleno,
  žuto, crveno, ili crveno, žuto istovremeno sa crvenim, zeleno.
Trajanje žutog svetla je 2 sekunde. Žuto istovremeno sa crvenim
  svetlom traje 1 sekundu.
3.5. Semafori za regulisanje prelaza puta preko
  železničke pruge u istom nivou
Član 81
Semafori kojima se reguliše prelaz puta preko železničke pruge
  u istom nivou (VI-9), služe za najavu približavanja voza i najavu spuštanja
  branika, odnosno polubranika.
Postavlja na prelazima puta preko železničke pruge u nivou,
  sa ili bez branika, odnosno polubranika.
Za regulisanje prelaza puta preko železničke pruge u istom nivou upotrebljavaju se semafori sa svetlima crvene i žute boje.
Svetla iz stava 3. ovog člana postavljaju se po vertikalnoj osi (VI-9), jedno ispod drugog i to: crveno svetlo gore, a žuto svetlo dole, odnosno po horizontalnoj osi (VI-9.1), jedno pored drugog: crveno svetlo levo, a žuto svetlo desno.
3.6. Semafori za regulisanje pristupa vozila
Član 82
Za regulisanje pristupa vozila upotrebljavaju se semafori sa
  dve boje svetla.
Svetla moraju biti postavljena po vertikalnoj osi (VI-10),
  jedno ispod drugog, i to: crveno svetlo gore, a zeleno svetlo dole, odnosno
  po horizontalnoj osi (VI-10.1), jedno pored drugog: crveno svetlo levo, a zeleno
  svetlo desno.
Semafori za regulisanje pristupa vozila koriste se za označavanje
  određenog prilaza, koji može biti otvoren, odnosno zatvoren.
3.7. Postavljanje semafora
Član 83
Na delu puta na kome se postavljaju semafori najveća dozvoljena
  brzina je 70 km/h.
Semafori se postavljaju pored i iznad kolovoza.
Semafori koji se postavljaju pored kolovoza, postavljaju se
  na visini od 2,2 m do 2,5 m, tj. rastojanju od horizontalne ravni koja prolazi
  kroz ivicu puta do horizontalne ravni koja prolazi kroz donju ivicu semafora.
Semafori koji se postavljaju iznad kolovoza postavljaju se
  na visini od 4,5 m do 6 m, tj. rastojanju od horizontalne ravni koja prolazi
  kroz ivicu puta do horizontalne ravni koja prolazi kroz donju ivicu semafora.
Semafori iznad kolovoza mogu da imaju kontrastnu ploču za poboljšavanje
  uočljivosti.
Rastojanje semafora za regulisanje kretanja vozila, od linije
  zaustavljanja iznosi najmanje 3 m i ne odnosi na biciklističke staze i trake.
Semafori se postavljaju na nosače, koji mogu biti: ravni (može
  biti redukovan nastavkom nosača saobraćajnih znakova), konzolni i portalni.
Osnovni semafor za regulisanje kretanje vozila se postavlja
  na prilazu raskrsnici, pored kolovoza, na nosač sa desne strane u smeru kretanja
  vozila, na visini iz stava 3. ovoga člana.
Ako postoji veća visina saobraćajnog profila, koja onemogućava
  primenu konzolnog stuba ili portala, semafori se mogu pomoću posebne konzole
  postaviti i na stub javne rasvete, odnosno stub kontaktne mreže, ili se mogu
  postaviti na čeličnu užad na prilazu, odnosno samoj zoni raskrsnice.
Dozvoljeno je da se semafori postave na stubove komunalne infrastrukture
  i na objekte pored kolovoza, ukoliko na raskrsnici zbog prostornog ograničenja
  nije moguće postaviti semafor, uz saglasnost vlasnika, odnosno korisnika i
  obrazloženje u saobraćajnom projektu.
Na prilazima raskrsnici sa više saobraćajnih traka po smeru,
  obavezno je postaviti semafor koji prikazuje iste signalne pojmove (semafor
  ponavljač), iznad saobraćajnih traka, odnosno na levoj strani pored kolovoza.
Na nosač semafora može se postaviti semafor ponavljač dimenzija
  prečnika kruga svetla 100 mm, na visini od 1,2 m do 1,4 m, tj. rastojanju od
  horizontalne ravni koja prolazi kroz ivicu puta do horizontalne ravni koja
  prolazi kroz donju ivicu semafora ponavljača.
Najmanje rastojanje semafora od ivice kolovoza je 0,5 m, a
  najveće do 1,2 m, u zavisnosti od brzine, u skladu sa slikom br. 5.
Najmanje rastojanje osovine nosača semafora od ivice kolovoza
  je 0,75 m.
Taster za najavu, odnosno taster zvučnog uređaja, postavlja
  se na visini od 0,85 m do 1,05 m od površine trotoara, u skladu sa slikom br.
  5.
Šematski prikaz rasporeda semafora je dat na slici br. 6.
slika
    br. 5.
slika
    br. 6.
4. Branici ili polubranici na
  prelazu puta preko železničke pruge
Član 84
Branici kojima se na prelazima puta preko železničke pruge
  u nivou obustavlja saobraćaj čitavom širinom puta moraju biti označeni sa najmanje
  tri crvene retroreflektujuće, odnosno svetlosne oznake, od kojih je jedna smeštena
  na sredini branika, a druge dve na krajevima branika.
Polubranici kojima se na prelazu puta preko železničke pruge
  u nivou obustavlja saobraćaj samo do polovine širine puta, moraju biti označeni
  sa najmanje tri crvene retroreflektujuće, odnosno svetlosne oznake, postavljene
  na odgovarajućim razmacima po čitavoj dužini polubranika, od kojih je jedna
  smeštena na kraju polubranika.
Osnovna boja branika, odnosno polubranika je retroreflektujuća
  crvena i žuta boja sa fluoroscentnim svojstvom materijala klase 3.
Branici i polubranici se obeležavaju crvenim retroreflektujućim,
  odnosno svetlosnim oznakama (stalna, odnosna trepćuća crvena svetla).
Refleksna stakla iz st. 1. i 2. ovog člana moraju imati površinu
  od najmanje 40 cm² i postavljaju se na način da su vidljiva iz smera na kome
  se obustavlja saobraćaj.
5. Privremena saobraćajna signalizacija
Član 85
Privremena saobraćajna signalizacija se koristi za obeležavanje
  zone radova, prepreka, oštećenja koja su nastala na putu, odnosno za obeležavanje privremenih ograničenja na putu.
Član 86
Oprema koja se koristi u zoni radova se izrađuje od retroreflektujućeg
  materijala najmanje klase 2.
Oprema u zoni radova je:
1) "čeona zapreka" (VII-1) i (VII-1.1) je branik
  na kojoj su naizmenična polja bele i crvene boje, zakošena pod uglom od 45º;
2) "horizontalna zapreka" (VII-2) i (VII-2.1) je
  tabla postavljena na sopstveni nosač sa naizmeničnim kvadratnim poljima bele
  i crvene boje i može da bude jednostruka (VII-2) i dvostruka (VII-2.1);
3) "vertikalna zapreka" (VII-3), (VII-3.1), (VII-3.2),
  (VII-3.3) i (VII-3.4) je tabla postavljena na sopstveni nosač, vertikalno u
  odnosu na kolovoz, sa naizmeničnim poljima bele i crvene boje pod uglom od
  45° u odnosu na površinu kolovoza i može da bude jednostrana ili dvostrana;
4) "zaprečna traka" (VII-4) je traka sa naizmeničnim
  poljima bele i crvene boje;
5) "saobraćajni čunj" (VII-5) je kupa sa naizmeničnim
  poljima crvene i bele boje koja je retroreflektujuća, dozvoljeno je da se izrađuju
  i od gume;
6) "razdvajajuća ograda" (VII-6) koristi se za razdvajanje
  suprotnih smerova kretanja, za skretanje saobraćaja i za razdvajanje površine
  kolovoza na kojoj je dozvoljeno kretanje od površine na kojoj kretanje vozila
  nije dozvoljeno. Nije dozvoljeno korišćenje razdvajajuće ograde koja nije napunjena
  predviđenim materijalom za tu namenu;
7) "rastegljiva ograda" (VII-7) je ograda izrađena
  od lakih materijala obojenih naizmenično belom i crvenom bojom;
8) "signalna tabla" (VII-8) i (VII-8.1) je tabla
  za označavanje radova na putu;
Izgled signalne table je primer.
9) "trepćuća svetla";
10) "trake za poništavanje važnosti saobraćajnih znakova";
11) "aplikativne trake za obeležavanje privremenih oznaka
  na putu";
12) "zastavice za ručno regulisanje saobraćaja" su
  crvene i zelene boje dimenzija najmanje 40 cm x 40 cm.
6. Svetlosne oznake na putu
Član 87
Svetlosne oznake na putu služe za obeležavanje ivice kolovoza
  i putnih objekata.
Oznake iz stava 1. svojim oblikom, merama i načinom izrade
  moraju biti uočljivi u svim vremenskim uslovima, a posebno u slučaju smanjene
  vidljivosti (noć, magla, sneg i sl.).
Svetlosne oznake na putu za obeležavanje ivice kolovoza su:
1) "smerokazi" (VIII-1) moraju imati retroreflektujuća
  tela (folije ili druga retroreflektujuća tela) klase 3, i to: crvene boje sa
  desne strane, a bele boje sa leve strane u smeru kretanja vozila, osim na autoputu
  gde se sa obe strane u smeru kretanja postavljaju smerokazi crvene boje;
2) "katadiopter" (VIII-2) se postavlja na zaštitne
  ograde, stubove, odnosno bočne smetnje u profilu puta. Na bočnim zidovima tunela
  katadiopteri se postavljaju linearno na visini 0,7 - 0,8 m;
3) "štap za označavanje puta u zimskim uslovima" (VIII-3)
  je štap obojen naizmenično poljima visine 30 cm, crvene i žute boje;
Svetlosne oznake na putu za obeležavanje putnih objekata su:
1) "indikator za označavanje putnog objekta i zona izdignutih
  ivičnjaka" (VIII-4) se postavlja na početku putnog objekta i zona izdignutih
  ivičnjaka sa graničnikom okrenutim na dole i na kraju objekta sa graničnikom
  okrenutim na gore. Vrh graničnika je označen materijalom sa retroreflektujućim
  svojstvima;
2) "table za označavanje stalnih prepreka unutar gabarita
  slobodnog profila puta" (VIII-5), (VIII-5.1);
Ove table su izrađene u crvenoj i žutoj retroreflektujućoj
  boji sa fluoroscentnim svojstvom materijala klase 3.
7. Oprema puta
Član 88
Opremu puta čine: oprema za označavanje saobraćajnih površina,
  zaštitne ograde, ublaživači udara, zaštitne žičane ograde, pešačke ograde i
  signalizacija za slepa i slabovida lica.
7.1. Oprema za označavanje saobraćajnih površina
Član 89
Opremu za označavanje saobraćajnih površina čine:
1) "marker" (IX-1) je element sa retroreflektujućim
  površinama, odnosno sopstvenim izvorom svetlosti;
Markere je dozvoljeno postaviti na kolovozu sa dvosmernim saobraćajem,
  na način da u smeru kretanja sa desne strane kolovoza reflektuju, odnosno emituju
  crvenu boju, a sa leve strane kolovoza belu boju.
Markere je dozvoljeno postaviti na kolovozu sa jednosmernim
  saobraćajem, na način da posmatrano u smeru kretanja sa obe strane kolovoza
  reflektuju, odnosno emituju crvenu boju.
2) "linearni katadiopter" (IX-2) se postavlja bočno
  sa obe strane kolovoza na visinu od 0,6 m do 0,7 m od kolovoza i izrađuje se
  u fluoroscentnoj retroreflektujućoj boji;
3) "montažni ivičnjak" (IX-3) koristi se za označavanje
  površine kolovoza koja je namenjena za vođenje saobraćajnih tokova. Na montažni
  ivičnjak mogu da se postave retroreflektujuće oznake radi bolje vidljivosti
  i/ili delineatori;
4) "delineator" (IX-4) se koristi za razdvajanje
  smerova kretanja ili vođenje tokova u slučajevima skretanja saobraćaja i može
  se postaviti na montažni ivičnjak;
5) "indikator vrha površine razdvajanja tokova" (IX-5)
  se može postaviti na mestu gde dolazi do razdvajanja saobraćajnih tokova;
6) "saobraćajno ogledalo" (IX-6) se može postaviti
  na nepreglednim mestima na putu;
Spoljna ivica saobraćajnog ogledala je obojena naizmeničnim
  poljima crvene i bele boje, kružnog, odnosno pravougaonog oblika.
7) "stubić" (IX-7) ima retroreflektujuća polja bele
  boje i može biti izrađen od plastike, metala ili gume, "stubić" (IX-7.1)
  ima naizmenična polja različitih boja koja mogu biti i retroreflektujuća;
8) "oprema protiv zaslepljivanja vozača" (IX-8);
9) "svetla upozorenja" (IX-9) za obeležavanje naplatnih
  stanica i sl.
10) "postolje za saobraćajnu signalizaciju" (IX-10).
7.2. Zaštitne ograde
Član 90
Zaštitna ograda je tehnička konstrukcija čija je osnovna namena
  sprečavanje skretanja vozila sa puta. Zaštitna ograda se izrađuje od čelika,
  betona, drveta, odnosno kombinovano.
Zaštitna ograda se postavlja:
1) na mestu razdvajanja kolovoza, odnosno saobraćajnih traka,
  u zavisnosti od saobraćajnog opterećenja i kategorije puta;
2) na putnom objektu;
3) na bankini, u slučaju kada je put na nasipu višem od 3.0
  m;
4) ispred, duž i iza bočne smetnje (opasnog mesta).
Klasa zadržavanja zaštitne ograde određuje se na osnovu definisanog
  stepena opasnosti na putu, prema standardu SRPS EN 1317.
Zaštitna ograda se oprema markerima, crvene boje na desnoj
  strani puta u smeru vožnje, a bele boje na levoj strani puta. Na kolovozu sa
  jednosmernim saobraćajem retroreflektujuća oznaka se u smeru vožnje izvodi
  kao crveno-bela sa desne strane, a obostrano crvena sa leve strane.
7.3. Ublaživači udara
Član 91
Ublaživači udara mogu biti: stacionarni i pokretni.
Ublaživači udara moraju biti u skladu sa standardom SRPS EN
  1317.
Stacionarni ublaživači udara se postavljaju na posebno opasnim
  mestima na putu, na kojima postoji opasnost udara vozila na objekat (razdelno
  ostrvo, zid putnog objekta, konzolni ili betonski stub, i sl.).
Pokretni ublaživači udara se postavljaju na vozilu u zoni radova
  na putu.
7.4. Zaštitne žičane ograde
Član 92
Zaštitna žičana ograda je tehnička konstrukcija čija je osnovna
  namena zaštita saobraćaja na putu od divljači i drugih životinja.
Zaštitna žičana ograda se postavlja na autoputu i motoputu,
  a na ostalim putevima po potrebi.
7.5. Pešačke ograde
Član 93
Pešačka ograda je tehnička konstrukcija čija je osnovna namena
  zaštita pešaka na površini koju smeju da koriste za kretanje.
Pešačke ograde se mogu koristiti i za vođenje pešaka u zoni
  raskrsnica, pasarela, prolaza za pešake, i sl.
Pešačke ograde su crne i žute boje koja može biti retroreflektujuća.
7.6. Signalizacija za slepa i slabovida lica
Član 94
Signalizaciju za slepa i slabovida lica čini oprema za: obeležavanje
  prostora na saobraćajnim i pešačkim površinama, prilaz do objekta, kretanje
  po objektima za javno korišćenje, ugradnju posebnih signalnih uređaja kojima
  se obezbeđuje orijentisano kretanje slepih i slabovidih lica.
Opremu koja se koristi za obeležavanje puteva za kretanje slepih
  i slabovidih lica čine:
1) taktilne trake sa jasno naznačenim krajevima putanja;
2) taktilni pešački tasteri na nosačima semafora;
3) zvučni signali navođenja;
4) zvučni signali prelaženja;
5) ostala tehnička sredstva slične namene;
6) rukodržači, vođice i slično, koja omogućavaju bolje i lakše
  kretanje na javnim površinama ili u javnim objektima.
III PRELAZNE I ZAVRŠNE ODREDBE
Član 95
Saobraćajna signalizacija na putu koja nije u skladu sa ovim
  pravilnikom, a nalazi se na putu na dan njegovog stupanja na snagu, mora se
  uskladiti (zameniti, odnosno ukloniti) sa ovim pravilnikom do 1. januara 2020.
  godine.
Saobraćajni znakovi: I-24, I-33, II-10, II-10.1, II-29, II-33,
  II-39, III-1, III-60, III-80, III-80.1 i dopunska tabla IV-22 koji se nalaze
  na putu moraju biti promenjeni u skladu sa ovim pravilnikom najkasnije pet
  godina nakon stupanja na snagu Pravilnika.
Član 96
Danom stupanja na snagu ovog pravilnika prestaje da važi Pravilnik
  o saobraćajnoj signalizaciji ("Službeni glasnik RS", broj 134/14).
Član 97
Ovaj pravilnik stupa na snagu osmog dana od dana objavljivanja
  u "Službenom glasniku Republike Srbije".
Samostalni članovi Pravilnika o izmenama i dopunama
Pravilnika o saobraćajnoj signalizaciji
("Sl. glasnik RS", br. 21/2024)
Član 3
Semafori na prelazima puta preko železničke pruge (VI-9) postavljeni po propisima donetim pre stupanja na snagu ovog pravilnika, imaju isto značenje do zamene semaforima propisanim u članu 1. ovog pravilnika.
Član 4
Semafori na prelazima puta preko železničke pruge iz člana 1. ovog pravilnika biće postavljeni u skladu sa zakonom koji uređuje bezbednost saobraćaja na putevima.
Član 5
Ovaj pravilnik stupa na snagu osmog dana od dana objavljivanja u "Službenom glasniku Republike Srbije".
Prilog 1.
SAOBRAĆAJNI PROJEKAT
Naslovna strana saobraćajnog projekta sadrži: naziv projekta, naziv i adresu investitora u skladu sa izvodom iz odgovarajućeg registra, naziv objekta sa lokacijom, brojem katastarske parcele i katastarskom opštinom, vrstu tehničke dokumentacije, naziv i oznaku dela projekta, nivo građenja i izvođenja radova, naziv preduzetnika, odnosno pravnog lica koje je izradilo projekat (naziv i adresa izrađivača projekta u skladu sa izvodom iz odgovarajućeg registra), potpis odgovornog projektanta, broj dela projekta (identifikaciona oznaka iz evidencije preduzetnika, odnosno pravnog lica), mesto i datum izrade projekta i potvrda tehničke kontrole projekta (zavodni broj, datum i potpis odgovornog lica vršioca tehničke kontrole).
1)
opšta dokumentacija:
- opšta dokumentacija se izrađuje u skladu sa propisima kojima
  se uređuje tehnička dokumentacija;
2)
projektni zadatak sadrži:
- ciljeve i svrhu izrade projekta;
- obrazloženje razloga u funkciji bezbednosti saobraćaja;
- podatke o uslovima iz odgovarajuće prostorno planske i urbanističke
  dokumentacije, granice obuhvata i ostalo iz planske i urbanističke dokumentacije
  (ne treba za projekte privremene saobraćajne signalizacije), opšte podatke
  o objektu (lokacija, namena, zahtevi prema projektantu, posebni, odnosno opravdani
  zahtevi dati od investitora, ministarstava, organa jedinice lokalne samouprave,
  inspekcije i sl., način izrade, opis izrade po fazama, veze sa okruženjem i
  sl.;
- podatke o tehničkim karakteristikama saobraćajne signalizacije
  u skladu sa važećim propisima;
- potpis i overa investitora;
3)
tehnički izveštaj:
- tehnički izveštaj overava odgovorni projektant;
- detaljan opis svrhe izrade projekta sa ograničenjima i opis
  predloženog rešenja;
- opis deonice puta (dužina, širina kolovoza, režim saobraćaja,
  priključci, raskrsnice, objekti puta);
- ukoliko je predmet projektnog zadatka i analiza saobraćajnih
  tokova na deonici (prosečan godišnji dnevni saobraćaj, struktura, neravnomernost
  protoka i sl.);
- očekivani efekti;
- obrazloženje o stanju postojeće saobraćajne signalizacije
  na putu koja se zadržava, zamenjuje ili uklanja u celosti;
- detaljan opis vrste radova i izbor načina regulisanja saobraćaja
  (u slučaju izvođenja radova na putu), ukoliko se radi fazno, opisati svaku
  fazu posebno;
- spisak svih standarda koji se koriste u projektu;
- spisak zakonske regulative u skladu sa projektom,
- saobraćajno tehnički proračun (proračun rada svetlosnih signala);
- ako se saobraćaj preusmerava definisati način vođenja saobraćaja
  na alternativne pravce;
4)
predmer i predračun saobraćajne signalizacije:
- predmer i predračun saobraćajne signalizacije overava odgovorni
  projektant;
- predmer radova: navesti saobraćajnu signalizaciju koja se
  projektuje, zamenjuje, uklanja, odnosno izmešta;
- tabelarni pregled saobraćajne signalizacije (na zahtev investitora);
- predračun radova: navesti količine iz predmera sa jediničnim
  cenama i ukupnom vrednosti radova;
5)
tehničke uslove za izradu i postavljanje saobraćajne
    signalizacije:
- tehnički uslovi za izvođenje saobraćajnih znakova;
- tehnički uslovi za ugradnju i izvođenje oznaka na kolovozu;
- tehnički uslovi za izvođenje svetlosne saobraćajne signalizacije;
- tehnički uslovi za izvođenje opreme na putu;
6)
prilog o merama zaštite na radu i zaštite životne sredine
    koje se odnose na projekat
7)
grafički deo projekta:
- grafički deo projekta overava odgovorni projektant;
- situacioni plan postojećeg stanja je u razmeri R=1:1000 ili
  R=1:500 (na situacionom planu naznačiti koja saobraćajna signalizacija se uklanja,
  delimično, odnosno u celosti zamenjuje novom, odnosno zadržava i sl.);
- pregledna karta je u odgovarajućoj razmeri, sa ucrtanim i
  upisanim brojevima situacionih planova novoprojektovanog stanja ako ih ima
  više;
- situacioni plan (planovi) novoprojektovanog stanja u razmeri
  R=1:1000 ili R=1:500, spisak crteža (po mogućstvu, crteže obeležiti legendom
  u donjem levom uglu i zaglavljem u donjem desnom uglu, obeležiti stranu sveta
  (pravac) "Sever";
- situacioni plan se izrađuje na geodetskim ili georeferenciranim
  podlogama, osim u slučaju izrade projekta privremene saobraćajne signalizacije
  za vođenje saobraćaja u slučaju preusmeravanja saobraćaja, kada se može izraditi
  i na verodostojnoj podlozi u razmeri
- legenda na crtežu treba da se odnosi na svaki crtež posebno;
- svaki saobraćajni znak ili opremu na crtežu obeležiti šifrom
  znaka, tako da se razlikuje postojeće i novoprojektno stanje;
- situacioni plan raskrsnice u razmeri R=1:500 ili R=1:250;
- saobraćajni deo za semaforsku signalizaciju;
8) -
detalji saobraćajne signalizacije:
- detalj postavljanja saobraćajne signalizacije se prikazuje
  u odgovarajućoj razmeri (R=1:25, R=1:50, R=1:100 i sl.).
Prilog 2.
TABELA GRUPA DIMENZIJA ZNAKOVA NA ZAJEDNIČKOM NOSAČU
Grupa dimenzija znakova
trougao
(osnova)
kvadrat /pravougaonik
(osnova)
krug
(prečnik)
dopunska tabla
(osnova)
Veličina 1
120 cm
90 cm
90 cm
120 cm/90 cm
Veličina 2
90 cm
60 cm
60 cm
90 cm/60 cm
Veličina 3
60 cm
40 cm
40 cm
60 cm/40 cm
Prilog 3.
POSTAVLJANJE RETROREFLEKTUJUĆIH SAOBRAĆAJNIH ZNAKOVA
  U ODNOSU NA UZDUŽNU OSU PUTA
Postavljanje retroreflektujućih saobraćajnih znakova
  u odnosu na uzdužnu osu puta-horizontalna ravan
Postavljanje retroreflektujućih saobraćajnih znakova
  u odnosu na uzdužnu osu puta-vertikalna ravan
ravan put
uspon
nizbrdica
Prilog 4.
NAČIN POSTAVLJANJA SAOBRAĆAJNOG ZNAKA OBAVEŠTENJA ZA
  VOĐENJE SAOBRAĆAJA PORED PUTA
Prilog 5.
PROPISANE VREDNOSTI PARAMETARA ZA OZNAKE NA PUTU U
  ZAVISNOSTI OD KATEGORIJE PUTA
Vrsta saobraćajnice
R
L
Bela
R
L
Žuta
R
W
(ako se primenjuju oznake**)
Q
d
Bela
S***
(SRT jedinice)
Autoput
*Nove oznake
≥300
-
≥100
≥160
≥50
Najmanja dozvoljena vrednost
    tokom upotrebe
≥150
-
≥50
≥130
≥45
Ostali državni
    putevi I reda
*Nove oznake
≥300
≥200
≥75
≥160
≥50
Najmanja dozvoljena vrednost
    tokom upotrebe
≥150
≥100
≥35
≥130
≥45
Državni put II
    reda
*Nove oznake
≥200
≥150
≥50
≥130
≥50
Najmanja dozvoljena vrednost
    tokom upotrebe
≥100
≥80
≥35
≥100
≥45
Opštinski putevi
*Nove oznake
≥200
≥150
≥50
≥130
≥50
Najmanja dozvoljena vrednost
    tokom upotrebe
≥100
≥80
≥35
≥100
≥45
Primarne saobraćajnice
    u naseljenom mestu
*Nove oznake
≥200
≥150
≥75
≥130
≥50
Najmanja dozvoljena vrednost
    tokom upotrebe
≥100
≥80
≥35
≥100
≥45
Sekundarne saobraćajnice
    u naseljenom mestu
*Nove oznake
≥150
≥100
-
≥130
≥50
Najmanja dozvoljena vrednost
    tokom upotrebe
-
-
-
≥100
≥45
R
L
-
        koeficijent retrorefleksije (mcd x m-2 x lux-1);
R
W
- koeficijent retrorefleksije
        u vlažnim uslovima (mcd x m-2 x lux-1);
Q
d
- koeficijent osvetljenosti
        pri difuznom osvetljenju (mcd x m-2 x lux-1);
S - vrednost otpora na klizanje (SRT)
* Pod novom oznakom na putu se smatra oznaka do 30 dana od
  dana izvođenja
** Oznake Tip 2 su oznake koje obezbeđuju retrorefleksiju u uslovima vlažnog
  kolovoza
*** Ne meri se na profilisanim oznakama
PROPISANE VREDNOSTI PARAMETARA ZA PRIVREMENE OZNAKE
  NA PUTU U ZAVISNOSTI OD RANGA PUTA
Vrsta saobraćajnice
R
L
Žuta
R
W
(ako se primenjuju oznake **)
Q
d
Žuta
S***
(SRT jedinice)
Državni put I
    reda
*Nove oznake
≥300
≥75
≥130
≥50
Najmanja dozvoljena vrednost
    tokom upotrebe
≥150
≥35
≥100
≥45
Državni put II
    reda i opštinski putevi
*Nove oznake
≥300
≥50
≥100
≥50
Najmanja dozvoljena vrednost
    tokom upotrebe
≥150
≥35
≥100
≥45
Primarne saobraćajnice
    u naseljenom mestu
*Nove oznake
≥300
≥75
≥100
≥50
Najmanja dozvoljena vrednost
    tokom upotrebe
≥150
≥35
≥100
≥45
Sekundarne saobraćajnice
    u naseljenom mestu
*Nove oznake
≥150
-
≥100
≥50
Najmanja dozvoljena vrednost
    tokom upotrebe
-
-
≥100
≥45
R
L
-
        koeficijent retrorefleksije (mcd x m-2 x lux-1);
R
W
- koeficijent retrorefleksije
        u vlažnim uslovima (mcd x m-2 x lux-1);
Q
d
- koeficijent osvetljenosti
        pri difuznom osvetljenju (mcd x m-2 x lux-1);
S - vrednost otpora na klizanje (SRT)
* Pod novom oznakom na putu se smatra oznaka do 30 dana od
  dana izvođenja
** Oznake Tip 2 su oznake koje obezbeđuju retrorefleksiju u uslovima vlažnog
  kolovoza
*** Ne meri se na profilisanim oznakama
Prilog 6.
ANALITIČKI POSTUPAK PRORAČUNA DUŽINA RAZDELNIH LINIJA
  ZA BEZBEDNO PRETICANJE U FUNKCIJI BRZINA
E
- dužina linije upozorenja (m)
(Početak linije E je poslednja tačka od koje je moguće
  započeti preticanje da bi se bezbedno završilo na kraju linije E)
E'
- Dužina neisprekidane linije (m)
I
- položaj pre preticanja
II
- položaj posle preticanja
V1
- brzina pretičućeg vozila (km/h)
V2
- brzina preticanog vozila (km/h)
V3
- brzina dolazećeg vozila (km/h)
d
- razmak između preticanog i pretičućeg vozila (m)
d1
- razmak između preticanog i pretičućeg vozila pre preticanja (m)
d2
- razmak između preticanog i pretičućeg vozila posle preticanja
    (m)
Lp
- Potrebna dužina preglednosti za bezbedno preticanje
  (m)
Lv
- dužina vozila (m)
Lv1
- dužina pretičućeg vozila (m)
Lv2
- dužina preticanog vozila (m)
V1-V2=20 (km/h)
V1/V2
E
(m)
E' (m)
V3 (km/h)
100
95
90
85
80
75
70
65
60
55
50
100/80
246
246
234
221
209
197
185
172
160
148
135
123
95/75
224
236
224
212
201
189
177
165
153
142
130
118
90/70
203
226
215
203
192
181
170
158
147
136
124
113
85/65
184
216
205
194
184
173
162
151
140
130
119
108
80/60
165
206
196
185
175
165
155
144
134
124
113
103
75/55
147
196
186
176
167
157
147
137
127
118
108
98
70/50
130
186
177
167
158
149
140
130
121
112
102
93
65/45
114
176
167
158
150
141
132
123
114
106
97
88
60/40
100
166
158
149
141
133
125
116
108
100
91
83
55/35
86
156
148
140
133
125
117
109
101
94
86
78
50/30
73
146
139
131
124
117
110
102
95
88
80
73
45/25
61
136
129
122
116
109
102
95
88
82
75
68
40/20
50
126
120
113
107
101
95
88
82
76
69
63
E
=
2
×
d
×
V
1
V
1
V
2
L
v
=
    4.3 (m)
E' =
2
×
d
×
V
3
V
1
-
        V
2
L
p
= E + E' =
2
×
d
(V
1
+
        V
3
)
V
-
-
    V
2
L
v
= L
v1
=
  L
v2
d = d
1
= d
2
d = 0.2
×
V
2
+
  2
×
L
v
Prilog 7.
ŠEMATSKI PRIKAZ ODREĐIVANJA PRETICAJNE PREGLEDNOSTI
  KOD HORIZONTALNIH KRIVINA
Način obeležavanja A
Način obeležavanja B
(koristi se kada je berma pregledna)
Način obeležavanja C
ŠEMATSKI PRIKAZ ODREĐIVANJA PRETICAJNE PREGLEDNOSTI
  KOD VERTIKALNIH KRIVINA
Način obeležavanja A
Način obeležavanja B
Način obeležavanja C