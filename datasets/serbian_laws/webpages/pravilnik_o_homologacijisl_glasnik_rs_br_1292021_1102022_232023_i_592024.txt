Title: PRAVILNIKO HOMOLOGACIJI
URL: https://www.paragraf.rs/propisi/pravilnik-o-homologaciji.html
Extracted: 2025-07-06T23:09:52.868879
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O HOMOLOGACIJI
("Sl. glasnik RS", br. 129/2021,  110/2022,  23/2023 i 59/2024)
I UVODNE ODREDBE
Član 1
Ovim pravilnikom propisuju se bliži uslovi o postupku
i načinu ispitivanja pojedinačno ili serijski proizvedenih motornih i
priključnih vozila, bliži uslovi o postupku i načinu homologacionih
ispitivanja i kontrole saobraznosti novoproizvedenih vozila, odnosno
uređaja, sklopova i opreme na vozilima, uslovi koje mora ispunjavati
pravno lice koje vrši ispitivanja pojedinačno proizvedenih vozila i
način provere ispunjenosti uslova od strane pravnog lica, uslovi koje
mora ispunjavati pravno lice koje vrši homologaciona ispitivanja
odnosno kontrolu saobraznosti novoproizvedenih vozila, odnosno uređaja,
sklopova i opreme na vozilima i način provere ispunjenosti uslova od
strane pravnog lica, izgled, način vođenja, uslovi za upis i brisanje
iz registra privrednih društava i preduzetnika koji mogu da izvrše
pojedinačnu proizvodnju vozila.
Ovaj pravilnik ne primenjuje se na:
1) Vozila i sredstva koja od strane proizvođača nisu predviđena za saobraćaj na putevima;
2) Vozila i sredstva za sportska takmičenja;
3) Borbena vozila vojske i policije;
4) Vozila sa pogonom na pedale sa dodatnim
električnim motorom čija je najveća snaga manja ili jednaka 250 W i
najveća konstruktivna brzina manja od 25 km/h, a koja nisu deklarisana
kao vozila vrste L1;
5) Samobalansirajuće skutere;
6) Viljuškarska kolica;
7) Prevozna sredstva bez mesta za sedenje.
Član 2
Pojmovi korišćeni u ovom pravilniku imaju sledeće značenje:
1) UN Pravilnik, u smislu ovog pravilnika, je propis
kojim se propisuju jednoobrazni tehnički uslovi u skladu sa Sporazumom
o usvajanju jednoobraznih tehničkih propisa za vozila sa točkovima,
opremu i delove koji mogu biti ugrađeni i/ili korišćeni na vozilima sa
točkovima i uslovima za uzajamno priznavanje dodeljenih homologacija na
osnovu ovih propisa, koji se odnose na vozila, uređaje, sklopove i
opremu vozila (u daljem tekstu: Sporazum), kao i postupci kojima se
proverava njihova ispunjenost;
2) OECD kodovi su posebni pravilnici (kod od 2 do 10)
za ispitivanja poljoprivrednih i šumskih traktora odnosno njihove
opreme i delova, usvojeni od strane OECD - Organizacije za ekonomsku
saradnju i razvoj i uključuju ispitivanja performansi traktora,
sigurnosti rukovaoca (ispitivanje zaštitnih kabina i ramova) kao i
nivoa buke. Ispitivanja zaštitnih kabina i ramova prema OECD kodovima u
potpunosti je prepoznato i harmonizovano sa odgovarajućim propisima
Evropske Unije (u daljem tekstu: EU propisi);
3) homologaciono ispitivanje jeste postupak
utvrđivanja karakteristika tipa vozila, odnosno uređaja, sklopova i
opreme na vozilima u skladu sa procedurom definisanom u odgovarajućem
UN Pravilniku;
4) kontrola saobraznosti je postupak pregleda
dokumentacije i vozila ili reprezenta tipa vozila, odnosno uređaja,
sklopova i opreme na vozilima i utvrđivanja njihove saobraznosti sa
zahtevima propisa Republike Srbije, pravilnika Ujedinjenih nacija koji
se primenjuju u Republici Srbiji, odgovarajućih propisa Evropske unije
i kodovima Organizacije za ekonomsku saradnju i razvoj (OECD);
5) ispitivanje jeste postupak utvrđivanja jedne ili
više karakteristika novoproizvedenog vozila ili tipa vozila odnosno
uređaja, sklopova i opreme na vozilima u skladu sa procedurom;
6) saobraznost proizvodnje je skup postupaka koji
obezbeđuju da sva vozila, odnosno njihovi uređaji, sklopovi i oprema na
vozilima budu saobrazni sa homologovanim tipom;
7) višestepena homologacija jeste postupak
homologacije tipa kompletiranog ili modifikovanog vozila, na osnovu
prihvatanja postojećih pojedinačnih Saopštenja o homologaciji
nekompletnog ili baznog vozila i sprovedenih homologacionih ispitivanja
u cilju izdavanja nedostajućih Saopštenja o homologaciji kompletiranog
ili modifikovanog vozila prema UN Pravilnicima koji se primenjuju u
Republici Srbiji;
8) tehnička služba je pravno lice koje ispunjava
propisane uslove za sprovođenje homologacionih ispitivanja odnosno
kontrolu saobraznosti odnosno pojedinačno odobrenje vozila, a koje je
ovlašćeno od strane Agencije za bezbednost saobraćaja (u daljem tekstu:
Agencija);
9) proizvođač u smislu ovog pravilnika je pravno lice
ili preduzetnik koje izrađuje vozilo odnosno uređaj, sklop ili opremu
ili lice koje se predstavlja kao proizvođač stavljanjem svog poslovnog
imena, imena ili naziva, žiga, neke druge prepoznatljive oznake ili na
drugi način i obezbeđuje preduslove za sve procese koji se odnose na
homologaciju i saobraznost proizvodnje;
10) predstavnik proizvođača je pravno lice ili
preduzetnik koje je proizvođač ovlastio da ga predstavlja pred
Agencijom u poslovima homologacije, kontrole saobraznosti i višestepene
homologacije;
11) proizvođač pojedinačno proizvedenog vozila u
Republici Srbiji u smislu ovog pravilnika je pravno lice ili
preduzetnik koje poseduje Rešenje odnosno Potvrdu Instituta za
standardizaciju Srbije o dodeljenoj Međunarodnoj identifikacionoj šifri
proizvođača vozila - WMI na osnovu koje proizvođač formira
identifikacionu oznaku vozila - VIN (u daljem tekstu: VIN) i koje je
pred Agencijom odgovorno za sve procese koji se odnose na pojedinačno
proizvedeno vozilo;
12) proizvođačka tablica je nalepnica ili pločica
koju postavlja proizvođač vozila ili predstavnik proizvođača i na kojoj
su navedeni najmanje sledeći podaci: naziv proizvođača vozila,
identifikaciona oznaka vozila, oznaka homologacije tipa vozila ukoliko
postoji i informacije o najvećoj dozvoljenoj masi vozila odnosno skupa
vozila i najvećoj dozvoljenoj ukupnoj masi vozila odnosno skupa vozila,
najvećim dozvoljenim osovinskim opterećenjima proizvođača vozila i
najvećim dozvoljenim ukupnim osovinskim opterećenjima vozila odnosno
skupa vozila, kako je primenljivo prema jednoobraznim tehničkim
uslovima;
13) uvoznik je fizičko ili pravno lice koje uvozi novoproizvedeno vozilo, odnosno uređaj, sklop ili opremu u Republiku Srbiju;
14) EU Potvrda o saobraznosti (u daljem tekstu: COC
dokument (EU Certificate of Conformity)) je pismeni dokaz izdat od
strane proizvođača vozila, kojim se za svako vozilo potvrđuje da je
proizvedeno u skladu sa šemom homologacije tipa celog vozila (WVTA) i
da ispunjava zahteve koji su bili na snazi u vreme njegove proizvodnje;
15) novoproizvedeno vozilo u smislu ovog pravilnika
je vozilo koje nikada nije registrovano, niti korišćeno u javnom
saobraćaju odnosno vozilo kome je od prve registracije prošlo manje od
šest meseci;
16) pojedinačno proizvedeno vozilo je novoproizvedeno
vozilo čija karoserija, odnosno šasija ne postoji u proizvodnom
programu nekog od proizvođača vozila i koje po vrsti, marki i tipu
predstavlja potpuno novi proizvod i za koje se sprovodi pojedinačno
odobrenje vozila;
17) pojedinačno odobrenje vozila je postupak kojim se
proverava da li pojedinačno kompletirano, modifikovano ili proizvedeno
vozilo ispunjava propise i UN Pravilnike koji se primenjuju u Republici
Srbiji;
18) serijski proizvedeno vozilo je novoproizvedeno vozilo homologovanog tipa koje proizvođač serijski proizvodi;
19) kompletno vozilo jeste svako novoproizvedeno
vozilo homologovanog tipa koje je proizvedeno u jednoj fazi od strane
jednog proizvođača, a koje zadovoljava propise i UN Pravilnike, koji se
primenjuju u Republici Srbiji;
20) nekompletno vozilo jeste svako novoproizvedeno
vozilo homologovanog tipa koje se podvrgava dodatnim postupcima kako bi
postalo kompletirano vozilo;
21) kompletirano vozilo jeste svako novoproizvedeno
vozilo homologovanog tipa koje je nastalo od nekompletnog vozila, a
koje zadovoljava propise i UN Pravilnike, koji se primenjuju u
Republici Srbiji;
22) bazno vozilo jeste svako novoproizvedeno vozilo
homologovanog tipa koje se podvrgava dodatnim postupcima kako bi
postalo modifikovano vozilo;
23) modifikovano vozilo jeste svako novoproizvedeno
vozilo homologovanog tipa nastalo od baznog vozila na kome su naknadno
izvršene promene konstruktivnih karakteristika kojima se menja namena
ili vrsta vozila ili deklarisane tehničke karakteristike vozila ili
deklarisane karakteristike uređaja i sklopova vozila, kao i ostali
vidovi modifikacija koje se mogu izvršiti, a koje, u odnosu na izvršene
modifikacije, zadovoljava propise i UN Pravilnike, koji se primenjuju u
Republici Srbiji;
24) nadgrađivač jeste pravno lice koje nekompletno
vozilo podvrgava dodatnim postupcima sa ciljem dobijanja pojedinačno
kompletiranog vozila;
25) modifikator jeste pravno lice koje bazno vozilo
podvrgava dodatnim postupcima sa ciljem dobijanja pojedinačno
modifikovanog vozila;
26) izveštaj o homologacionom ispitivanju je izveštaj
o ispitivanju koji izrađuje tehnička služba ovlašćena za homologaciona
ispitivanja kao rezultat homologaconog ispitivanja, koji sadrži pored
ostalog i sve elemente potrebne za dodelu Saopštenja o homologaciji;
27) homologacioni zapisnik je zapisnik Agencije koji
se izrađuje u postupku administrativnog utvrđivanja saobraznosti tipa
vozila, odnosno tipa uređaja, sklopa ili opreme na vozilima i
dostavljene proizvođačke dokumentacije sa zahtevima odgovarajućeg UN
Pravilnika, kao i u postupku kontrole saobraznosti proizvodnje;
28) izveštaj o kontroli saobraznosti je Izveštaj o
kontrolisanju koji izdaje tehnička služba ovlašćena za kontrolu
saobraznosti kao rezultat kontrole saobraznosti i koji je jednoobrazan
za sve tehničke službe;
29) izveštaj o ispitivanju je dokument koji izrađuje
tehnička služba ovlašćena za kontrolu saobraznosti ili tehnička služba
ovlašćena za homologaciona ispitivanja u postupku ispitivanja u cilju
pojedinačnog odobrenja vozila. Izveštaj o ispitivanju je deo
dokumentacije na osnovu koje se vrši kontrola saobraznosti;
30) vozilo spremno za upotrebu je novoproizvedeno
vozilo koje ima ugrađene sve potrebne delove i uređaje, sa mogućnošću
korišćenja svih predviđenih funkcija, bez zaštitnih folija,
dekonzervirano i bez značajnih oštećenja;
31) saopštenje o homologaciji je isprava koju
dodeljuje Agencija, odnosno druga članica potpisnica Sporazuma, a na
osnovu podnetog osnovanog zahteva, proizvođačke dokumentacije i ukoliko
je potrebno, Izveštaja o homologacionom ispitivanju i podrazumeva
Saopštenje o dodeljivanju, proširenju, odbijanju, povlačenju
homologacije ili prestanku proizvodnje;
32) uverenje (potvrda) o odobrenju (u daljem tekstu:
Uverenje o odobrenju) je isprava koju izdaje Agencija, a kojom se
potvrđuje saobraznost tipa novoproizvedenog vozila, odnosno uređaja,
sklopa ili opreme vozila ili saobraznost novoproizvedenog vozila sa
propisanim uslovima za puštanje u saobraćaj. Uverenje o odobrenju
izdaje se kao Uverenje o pojedinačnom odobrenju vozila za pojedinačno
kompletirana, modifikovana, proizvedena odnosno uvezena vozila ili
Uverenje o odobrenju tipa za tip serijski novoproizvedenog vozila,
odnosno uređaja, sklopova i opreme na vozilima;
33) potvrda o saobraznosti je pismeni dokaz izdat od
strane proizvođača vozila u Republici Srbiji, odnosno predstavnika
proizvođača u Republici Srbiji, kojim se za svako vozilo potvrđuje da
je proizvedeno u skladu sa Uverenjem o odobrenju tipa vozila i da
ispunjava zahteve koji su bili na snazi u vreme njegove proizvodnje;
34) sklapanje vozila jeste proizvodnja vozila
sklapanjem vozila od elemenata karoserije - okvira koji je već
prethodno proizveo registrovani proizvođač vozila (sa utisnutom
identifikacionom oznakom vozila) i elemenata pogonskog agregata (ako je
u pitanju motorno vozilo) takođe već proizvedenog od strane nekog
registrovanog proizvođača agregata (sa utisnutom oznakom motora), sa
ugradnjom uređaja i opreme koji pripadaju odabranoj šasiji ili
karoseriji;
35) osvedočenje znanja jeste postupak utvrđivanja
ispunjenost uslova u pogledu posedovanja adekvatnih veština,
specifičnih tehničkih znanja i iskustva zaposlenih lica u tehničkoj
službi radi pravilnog vršenja homologacionih ispitivanja, kontrole
saobraznosti odnosno pojedinačnog odobrenja vozila.
Član 3
Poslovi homologacije obuhvataju podnošenje zahteva,
dostavljanje i pregled dokumentacije, izdavanje naloga tehničkoj
službi, homologaciono ispitivanje sa izdavanjem izveštaja i dodelu
odgovarajućih Saopštenja o homologaciji.
Poslovi kontrole saobraznosti obuhvataju podnošenje
zahteva, dostavljanje dokumentacije, pregled dokumentacije, izdavanje
naloga tehničkoj službi, kontrolu saobraznosti sa izdavanjem izveštaja
i izdavanje Uverenja o odobrenju.
Poslovi višestepene homologacije obuhvataju
podnošenje zahteva, dostavljanje i pregled dokumentacije, priznavanje
Saopštenja o homologaciji izdatih za nekompletno, odnosno bazno vozilo,
izdavanje naloga tehničkoj službi, homologaciono ispitivanje
kompletiranih ili modifikovanih vozila i dodelu odgovarajućih
Saopštenja o homologaciji.
Poslovi pojedinačnog odobrenja vozila obuhvataju
podnošenje zahteva, dostavljanje, pregled i odobravanje dokumentacije,
izdavanje naloga tehničkoj službi (kada je to potrebno), ispitivanja
pojedinačno kompletiranog ili modifikovanog vozila ili pojedinačno
proizvedenog vozila, kontrolu saobraznosti u cilju pojedinačnog
odobrenja i izdavanje Uverenja o odobrenju.
Poslove iz st. 1-4. ovog člana sprovodi Agencija.
Homologaciona ispitivanja, kao deo poslova iz st. 1.
i 3. ovog člana, obavlja Agencija, odnosno tehnička služba ovlašćena od
strane Agencije za homologaciona ispitivanja, a po nalogu Agencije.
Kontrolu saobraznosti, kao deo poslova iz stava 2.
ovog člana, obavlja Agencija, odnosno tehnička služba ovlašćena od
strane Agencije za kontrolu saobraznosti, a po nalogu Agencije.
Ispitivanje i kontrolu saobraznosti pojedinačno
kompletiranog ili modifikovanog vozila kao deo poslova iz stava 4. ovog
člana, obavlja Agencija, odnosno tehnička služba ovlašćena od strane
Agencije za pojedinačno odobrenje vozila, na osnovu podnetog zahteva.
Ispitivanje i kontrolu saobraznosti pojedinačno
proizvedenog vozila, kao deo poslova iz stava 4. ovog člana, obavlja
Agencija, odnosno tehnička služba ovlašćena od strane Agencije za
pojedinačno odobrenje vozila, na osnovu podnetog zahteva.
Član 4
Homologacionim ispitivanjima podležu svi tipovi
serijski proizvedenih vozila, odnosno uređaja, sklopova i opreme na
vozilima za koja je donesen odgovarajući UN Pravilnik.
Pojedinačnom odobrenju vozila podležu kompletirana i modifikovana vozila, kao i pojedinačno proizvedena vozila.
Postupku odobrenja tipa vozila podležu serijski
proizvedena vozila u Republici Srbiji vrste T, Tm i R, uređaji,
sklopovi i oprema.
Kontroli saobraznosti podležu svi tipovi serijski
proizvedenih vozila, uređaja, sklopova i opreme i sva pojedinačno kompletirana, modifikovana i
proizvedena vozila.
Član 5
Za vozila, sredstva, uređaje i sklopove iz člana 1.
stav 2. ovog pravilnika, ako je to posebno propisano, Agencija može
izdati ispravu kojom potvrđuje da ista pri uvozu nisu predmet
homologacionih ispitivanja i kontrole saobraznosti.
Član 6
Agencija, pre izdavanja isprave o homologaciji, može
izvršiti kontrolu saobraznosti vozila, sredstava, uređaja i sklopova iz
člana 1. stav 2. ovog pravilnika radi kontrole ili utvrđivanja
određenih tehničkih karakteristika neophodnih za donošenje odluke.
Član 7
Sva serijski novoproizvedena vozila vrste L, M, N, O,
T, TR, Tm, R i S, pre puštanja u saobraćaj u Republici Srbiji, moraju
imati Potvrdu o saobraznosti sa podacima koji su zajedno sa COC
dokumentom dostavljeni Agenciji odnosno uneti u informacioni sistem
Agencije od strane proizvođača vozila u Republici Srbiji odnosno
ovlašćenog predstavnika proizvođača u Republici Srbiji.
Potvrda o saobraznosti (Obrazac) odštampan uz ovaj pravilnik i čini njegov sastavni deo.
Uverenje o pojedinačnom odobrenju vozila sadrži sve podatke iz Obrasca i izjednačava se sa Potvrdom o saobraznosti.
II HOMOLOGACIONA ISPITIVANJA
Član 8
Homologaciona ispitivanja sprovode se za tip vozila, odnosno uređaja, sklopa ili opreme vozila.
Homologaciona ispitivanja vozila mogu se sprovoditi u
jednoj fazi u slučaju nekompletnih i kompletnih vozila, ili u više faza
kao višestepena homologacija u slučaju kompletiranih ili modifikovanih
vozila.
Član 9
Zahtev za homologaciju vozila, odnosno uređaja,
sklopova i opreme na vozilima (u daljem tekstu: Zahtev za homologaciju)
podnosi proizvođač, odnosno njegov ovlašćeni predstavnik.
Zahtev za homologaciju sadrži, naročito:
1) ostraničeni sadržaj dostavljene dokumentacije;
2) naziv UN Pravilnika za koji se zahteva homologacija;
3) naziv i adresu proizvođača, odnosno ovlašćenog predstavnika proizvođača;
4) izjavu o uspostavljanju i održavanju sistema upravljanja kvalitetom u skladu sa SRPS ISO 9001:2008;
5) naziv i adresu pogona za montažu (ukoliko postoji);
6) fabričku ili komercijalnu oznaku (marka);
7) marku, tip/varijantu/verziju i komercijalnu oznaku vozila, odnosno uređaja, sklopa i opreme na vozilima;
8) način formiranja tipa/varijante/verzije, kao i objašnjenje VIN oznake (u slučaju vozila);
9) izgled proizvođačke i homologacione tablice (ukoliko postoji) u slučaju vozila;
10) fotografije reprezenta tipa vozila.
Uz zahtev za homologaciju podnosi se proizvođačka
dokumentacija za homologaciona ispitivanja vozila, odnosno uređaja,
sklopova i opreme na vozilima (u tri primerka). Proizvođačka
dokumentacija za homologaciona ispitivanja vozila, odnosno uređaja,
sklopova i opreme na vozilima, saglasno sa UN Pravilnikom, mora
sadržati sve podatke i crteže neophodne za sprovođenje homologacionog
ispitivanja i dodelu Saopštenja o homologaciji.
Član 10
Homologaciona ispitivanja obavlja Agencija, odnosno
Tehnička služba ovlašćena za homologaciona ispitivanja prema
odgovarajućem UN Pravilniku.
Na osnovu podnetog zahteva za homologaciju,
inicijalne procene sistema kvaliteta i pregleda dostavljene
dokumentacije, Agencija može izdati nalog i proslediti dokumentaciju
Tehničkoj službi ovlašćenoj za odgovarajuće homologaciono ispitivanje
(u dva primerka).
Ako postoji više Tehničkih službi ovlašćenih za
homologaciono ispitivanje koje je predmet podnetog zahteva, Agencija
izdaje nalog iz stava 4. ovog člana Tehničkoj službi odabranoj od
strane podnosioca zahteva, osim u postupku proširenja odnosno odbijanja
homologacije tipa vozila, uređaja, sklopa ili opreme, koje se obavlja u
Tehničkoj službi u kojoj je vršeno homologaciono ispitivanje u postupku
dodele homologacije tipa.
Izuzetno od stava 1. ovog člana, kada UN Pravilnik to
dopušta, Tehnička služba može biti laboratorija u okviru proizvođača,
ovlašćena za homologaciona ispitivanja prema odgovarajućem UN
Pravilniku, za potrebe svoje proizvodnje.
1. Homologacija tipa vozila, odnosno uređaja, sklopova i opreme na vozilima
Član 11
Tehnička služba sprovodi odabir reprezenta tipa
vozila, odnosno uređaja, sklopova i opreme na vozilima, sa ciljem
identifikacije mogućeg najnepovoljnijeg slučaja u smislu odgovarajućeg
UN Pravilnika, a prema specifikaciji varijanti i verzija iz dostavljene
proizvođačke dokumentacije za homologaciona ispitivanja. Odabir
reprezenta tipa vozila, odnosno reprezenta tipa uređaja, sklopa ili
opreme na vozilima vrši se na način kojim se ne stvaraju nepotrebne
nepogodnosti podnosiocu zahteva, o čemu Tehnička služba obaveštava
Agenciju i podnosioca zahteva.
Podnosilac zahteva dostavlja Tehničkoj službi
odabrani reprezent tipa vozila spremnog za upotrebu, odnosno završen i
u funkciji reprezent tipa uređaja, sklopova i opreme na vozilima.
Član 12
Tehnička služba sprovodi homologaciono ispitivanje
dostavljenog reprezenta tipa, a prema UN Pravilniku definisanim nalogom
Agencije.
Lokacije na kojima se sprovode homologaciona
ispitivanja navedena su u zapisniku o ovlašćivanju, kao sastavnom delu
Rešenja o ovlašćivanju. Izuzetno, uz obrazloženi zahtev Tehničke
službe, Agencija može odobriti da se homologaciona ispitivanja mogu
obaviti i na drugim lokacijama.
Na osnovu rezultata dobijenih homologacionim ispitivanjem, Tehnička služba sačinjava Izveštaj o homologacionom ispitivanju.
Izveštaj o homologacionom ispitivanju sadrži
rezultate ispitivanja i izjavu o saobraznosti sa tehničkim
specifikacijama iz UN Pravilnika prema kom je izvršeno ispitivanje, uz
obavezno navođenje serije amandmana i oznake dopuna UN Pravilnika u
odnosu na koje se daje izjava, podatke neophodne za izradu Saopštenja o
homologaciji, kao i zapis o odabiru varijante ili verzije tipa prema
principu najnepovoljnijeg slučaja i obrazloženje takvog odabira.
Izveštaj o homologacionom ispitivanju Tehnička služba
prosleđuje Agenciji u elektronskoj formi i u dva štampana primerka, od
kojih jedan sadrži i proizvođačku dokumentaciju.
Tehnička služba dužna je da dokumentaciju vezanu za
homologaciona ispitivanja čuva trajno i vodi evidenciju o podnetim
zahtevima, dobijenim nalozima, kao i o izdatim izveštajima.
Član 13
Na osnovu Izveštaja o homologacionom ispitivanju,
Agencija dodeljuje Saopštenje o dodeljivanju, proširenju ili odbijanju
homologacije čiji je sadržaj i rok važenja utvrđen odgovarajućim UN
Pravilnikom odnosno Sporazumom. Uz Saopštenje o dodeljivanju
homologacije Agencija dodeljuje i potvrdu o usklađenosti ("compliance
statement") upravljanja sistemom kvaliteta od strane proizvođača.
Potvrda o usklađenosti mora sadržati naziv proizvođača sa montažnim
pogonima, opseg i sadržaj pokrivenih UN Pravilnika, kontrolisanu
oblast, pregledana dokumenta, datum inicijalne procene, odnosno datum
sledeće procene i kontrole.
U slučaju već dodeljene homologacije od strane
Agencije, na osnovu podnetog zahteva i dostavljene dokumentacije moguće
je izdavanje Saopštenja o proširenju ili odbijanju homologacije, za
varijante i verzije proizvoda koje nisu obuhvaćene dodeljenom
homologacijom, odnosno povlačenju dodeljene homologacije.
Odluku o tome da li se Saopštenje o proširenju,
odbijanju ili povlačenju homologacije izdaje na osnovu Izveštaja o
homologacionom ispitivanju odnosno homologacionog zapisnika, a na
osnovu podnetog zahteva i dostavljene dokumentacije, donosi Agencija.
Saopštenje o prestanku proizvodnje Agencija dodeljuje
na osnovu podnetog zahteva i dostavljene dokumentacije (ukoliko je
primenljivo) i sačinjenog homologacionog zapisnika.
Proizvođač je dužan da obezbedi kontinualnu primenu postupaka kojima se osigurava saobraznost proizvodnje.
Poslovi kontrole saobraznosti proizvodnje obuhvataju
pregled dostavljene dokumentacije, izradu homologacionog zapisnika i
izdavanje potvrde o usklađenosti ("compliance statement").
Proveru postupaka iz stava 5. ovog člana i njihove
primene sprovodi Agencija, odnosno Tehnička služba ovlašćena za
kontrolu saobraznosti proizvodnje po nalogu Agencije, na način kako je
to utvrđeno pojedinim UN Pravilnikom.
Ukoliko se prilikom kontrole saobraznosti proizvodnje
ustanovi neusklađenost u odnosu na homologovani tip, proizvođač i
Agencija sprovode mere na način kako je to utvrđeno UN Pravilnikom.
Agencija u tom slučaju donosi odluku o eventualno mogućim korekcijama
proizvodnje odnosno dodeljuje Saopštenje o povlačenju homologacije.
2. Višestepena homologacija
Član 14
Pravno lice koje vrši kompletiranje ili modifikaciju
vozila koje je predmet višestepene homologacije smatra se proizvođačem
vozila.
Član 15
Proizvođač vozila iz člana 14. ovog pravilnika koji
vrši kompletiranje definiše marku, tip, varijantu i verziju vozila,
koji se ne moraju razlikovati od podataka za nekompletno vozilo.
Proizvođač vozila iz člana 14. ovog pravilnika koji
vrši modifikaciju definiše marku, tip, varijantu i verziju vozila, koji
se ne moraju razlikovati od podataka za bazno vozilo.
Kada proizvođač vozila prema st. 1. i 2. ovog člana
zadržava marku nekompletnog ili baznog vozila, dužan je da obezbedi
saglasnost proizvođača nekompletnog ili baznog vozila.
Član 16
Kompletirano vozilo zadržava VIN oznaku nekompletnog vozila.
Modifikovano vozilo zadržava VIN oznaku baznog vozila.
Proizvođač vozila iz člana 14. ovog pravilnika formira dodatnu proizvođačku tablicu koju postavlja na vozilo.
Član 17
Za vozilo koje je predmet višestepene homologacije
mogu se prihvatiti pojedinačna Saopštenja o homologaciji baznog ili
nekompletnog vozila prema UN Pravilnicima.
Za vozilo koje je predmet višestepene homologacije
sprovode se homologaciona ispitivanja prema UN Pravilnicima čija
pojedinačna Saopštenja o homologaciji nisu dostavljena ili nisu
prihvaćena na osnovu stava 1. ovog člana.
Homologaciona ispitivanja iz stava 2. ovog člana u potpunosti se sprovode saglasno odredbama čl. 11-13. ovog pravilnika.
Kontrola saobraznosti tipa vozila koje je predmet
višestepene homologacije sprovodi se saglasno odredbama čl. 38-43. ovog
pravilnika.
III POJEDINAČNO KOMPLETIRANA, MODIFIKOVANA I PROIZVEDENA VOZILA
Član 18
Za pojedinačno kompletirano, modifikovano ili pojedinačno proizvedeno vozilo sprovodi se pojedinačno odobrenje vozila.
U okviru pojedinačnog odobrenja vozila sprovodi se
pregled i odobravanje dokumentacije, ispitivanja i kontrola
  saobraznosti, a u cilju provere ispunjenosti tehničkih zahteva u odnosu
na propise i UN Pravilnike.
Izuzetno, pojedinačno odobrenje vozila može se vršiti
i za deset i više vozila vrste M, N, O i R istog vlasnika, marke, tipa,
varijante, verzije i nadgradnje odnosno modifikacije za koja su u
podnetom zahtevu navedene identifikacione oznake vozila VIN.
Sva vozila iz stava 3. ovog člana moraju imati
Potvrdu o saobraznosti sa podacima koji su zajedno sa COC dokumentom
dostavljeni Agenciji odnosno uneti u informacioni sistem Agencije od
strane nadograđivača odnosno modifikatora vozila u Republici Srbiji.
Član 19
Ispitivanja i kontrolu saobraznosti u cilju
pojedinačnog odobrenja vozila za potrebe Agencije može sprovoditi
Tehnička služba ovlašćena za pojedinačno odobrenje vozila u skladu sa
članom 3. st. 8. i 9. ovog pravilnika.
1. Odobrenje pojedinačno kompletiranog ili modifikovanog vozila
Član 20
Naziv proizvođača pojedinačno kompletiranog ili
modifikovanog vozila ne menja se u odnosu na naziv proizvođača
nekompletnog ili baznog vozila.
Član 21
Marka, tip, varijanta i verzija pojedinačno kompletiranog vozila ne menjaju se u odnosu na nekompletno vozilo.
Marka, tip, varijanta i verzija pojedinačno modifikovanog vozila ne menjaju se u odnosu na bazno vozilo.
Član 22
Pojedinačno kompletirano vozilo zadržava VIN oznaku nekompletnog vozila.
Pojedinačno modifikovano vozilo zadržava VIN oznaku baznog vozila.
Proizvođačka tablica pojedinačno kompletiranog ili modifikovanog vozila zadržava se sa nekompletnog ili baznog vozila.
Nadgrađivač formira sopstvenu tablicu koja sadrži
osnovne podatke o nadgradnji utvrđene Procedurom za datu vrstu vozila i
postavlja je na nadgradnju.
Modifikator formira sopstvenu tablicu koja sadrži
osnovne podatke o modifikaciji utvrđene Procedurom za datu vrstu vozila
i postavlja je na vozilu neposredno pored proizvođačke tablice.
Član 23
Zahtev za odobrenje pojedinačno kompletiranog ili
modifikovanog vozila u Republici Srbiji podnosi vlasnik vozila, odnosno
pravno ili fizičko lice koje poseduje ovlašćenje vlasnika. Zahtev se
podnosi Agenciji preko Tehničke službe ovlašćene za pojedinačno
odobrenje vozila koja podnosiocu zahteva izdaje potvrdu o prijemu
zahteva.
Zahtev iz stava 1. ovog člana sadrži, naročito:
1) naziv i adresu vlasnika, odnosno ovlašćenog pravnog ili fizičkog lica;
2) naziv, adresu i matični broj nadgrađivača ili modifikatora;
3) marku, tip/varijantu/verziju i komercijalnu oznaku vozila;
4) kratak opis sprovedenih postupaka prilikom kompletiranja ili modifikacije vozila;
5) izjavu nadgrađivača ili modifikatora o
ispunjenosti drugih posebnih odnosno posebno propisanih uslova za
nadgradnju, kao i dokumentaciju koja to potvrđuje;
6) izgled proizvođačke tablice i fotografije vozila.
Uz zahtev za odobrenje pojedinačno kompletiranog ili
modifikovanog vozila podnosi se dokumentacija utvrđena u Proceduri
(1-6.) za odgovarajuću vrstu vozila (u daljem tekstu: Procedura 1-6.).
Procedura 1-6. (Prilog) odštampana je uz ovaj pravilnik i čini njegov
sastavni deo. Izuzetno, za specijalna vozila vrste M, N i O sadržaj
dokumentacije određuje Agencija. Agencija je dužna da sadržaj
dokumentacije za odobrenje pojedinačno kompletiranog ili modifikovanog
odnosno specijalnog vozila prilagodi dobroj tehničkoj praksi i
interesima korisnika.
Dokumentacija iz stava 3. ovog člana, mora biti
odobrena od strane Tehničke službe ovlašćene za pojedinačno odobrenje
vozila, a pre podvrgavanja vozila postupcima nadgrađivača ili
modifikatora.
Član 24
Tehnička služba sprovodi ispitivanja i kontrolu
saobraznosti pojedinačno kompletiranog ili modifikovanog vozila na
osnovu Procedure 1-6, za datu vrstu vozila, odnosno za specijalna
vozila vrste M, N i O na osnovu procedure koju određuje Agencija.
Ispitivanje mora obuhvatiti sve elemente i
karakteristike vozila koje su promenjene u odnosu na nekompletno ili
bazno vozilo, a prema zahtevima propisa i UN Pravilnika.
Ako je predmet pojedinačnog odobrenja vozilo istog
vlasnika, marke, tipa, varijante, verzije i nadgradnje odnosno modifikacije kao vozilo za
koje je dokumentacija odobrena, prihvatiće se Izveštaj ili Izveštaji o
ispitivanju vozila koje je već odobreno.
Lokacije na kojima se sprovode ispitivanja i kontrola
saobraznosti iz stava 1. ovog člana navedene su u zapisniku o
ovlašćivanju, kao sastavnom delu Rešenja o ovlašćivanju. Izuzetno, uz
obrazložen zahtev, Agencija može odobriti da se ispitivanja i kontrola
saobraznosti mogu obaviti i na drugim lokacijama (npr. kod
proizvođača).
Na osnovu ispitivanja koja sprovodi, Tehnička služba
izrađuje Izveštaj ili Izveštaje o ispitivanju pojedinačno kompletiranog
ili modifikovanog vozila, u skladu sa Procedurom 1-6. za datu vrstu
vozila odnosno za specijalna vozila vrste M, N i O u skladu sa
procedurom koju određuje Agencija. Nakon realizovanih ispitivanja
Tehnička služba vrši kontrolu saobraznosti i izdaje Izveštaj o kontroli
saobraznosti u cilju pojedinačnog odobrenja. Prilog Izveštaju o
kontroli saobraznosti su Izveštaj ili Izveštaji o ispitivanju.
Izveštaj o kontroli saobraznosti koji sadrži i
dokumentaciju pojedinačno kompletiranog ili modifikovanog vozila
Tehnička služba prosleđuje Agenciji u elektronskom obliku. Izveštaji o
ispitivanju iz stava 5. ovog člana nalaze se kod Tehničke službe i mogu
se dobiti na zahtev Agencije.
Tehnička služba dužna je da dostavljenu dokumentaciju
čuva 10 godina, a trajno u elektronskom obliku i vodi evidenciju o
podnetim zahtevima, dobijenim nalozima, kao i o izdatim izveštajima.
Član 25
Na osnovu Izveštaja o kontroli saobraznosti
pojedinačno kompletiranog ili modifikovanog vozila koji je izdala
Tehnička služba i dokaza o tehničkoj ispravnosti, Agencija izdaje
Uverenje o pojedinačnom odobrenju vozila bez roka važnosti.
2. Odobrenje pojedinačno proizvedenog vozila
Član 26
Proizvođač pojedinačno proizvedenog vozila određuje marku, tip i komercijalnu oznaku.
Član 27
Proizvođač pojedinačno proizvedenog vozila određuje VIN oznaku gde je primenljivo, odnosno serijski broj.
Proizvođač pojedinačno proizvedenog vozila formira proizvođačku tablicu koju postavlja na vozilo.
Član 28
Zahtev za odobrenje pojedinačno proizvedenog vozila u
Republici Srbiji podnosi proizvođač pojedinačno proizvedenog vozila.
Zahtev se podnosi Agenciji preko Tehničke službe ovlašćene za
pojedinačno odobrenje vozila, koja podnosiocu zahteva izdaje potvrdu o
prijemu zahteva.
Zahtev iz stava 1. ovog člana sadrži, naročito:
1) naziv, adresu i matični broj proizvođača pojedinačno proizvedenog vozila;
2) marku, tip i komercijalnu oznaku vozila;
3) izjavu proizvođača o ispunjenosti drugih posebnih odnosno posebno propisanih uslova za nadgradnju;
4) izgled proizvođačke tablice i fotografije vozila.
Uz zahtev za odobrenje pojedinačno proizvedenog
vozila podnosi se dokumentacija utvrđena u Proceduri (4, 5, 6, 8, 9 i
10) za odgovarajuću vrstu vozila (Prilog) koje su odštampane uz ovaj
pravilnik i čine njegov sastavni deo. Izuzetno, za specijalna vozila
vrste O za koja sadržaj dokumentacije određuje Agencija. Agencija je
dužna da sadržaj dokumentacije za odobrenje pojedinačno proizvedenog
vozila prilagodi dobroj tehničkoj praksi i zadovoljenju korisnika.
Dokumentacija iz stava 3. ovog člana, sačinjena i
potpisana na propisan način, mora biti odobrena od strane Tehničke
službe ovlašćene za pojedinačno odobrenje vozila, a pre započinjanja
proizvodnje vozila, o čemu Tehnička služba obaveštava Agenciju pre
otpočinjanja postupka ispitivanja i kontrole saobraznosti.
Član 29
Tehnička služba sprovodi ispitivanja i kontrolu
saobraznosti pojedinačno proizvedenog vozila na osnovu Procedure (4, 5,
6, 8, 9 i 10) za datu vrstu vozila odnosno za specijalna vozila vrste O
na osnovu procedure koju određuje Agencija.
Ispitivanje mora obuhvatiti sve elemente i karakteristike vozila u cilju zadovoljenja zahteva propisa i UN Pravilnika.
Tehnička služba po potrebi može zahtevati od proizvođača praćenje proizvodnje po fazama tokom procesa proizvodnje vozila.
Lokacije na kojima se sprovode ispitivanja i kontrola
saobraznosti iz stava 1. ovog člana navedene su u zapisniku o
ovlašćivanju, kao sastavnom delu Rešenja o ovlašćivanju. Izuzetno, uz
obrazložen zahtev, Agencija može odobriti da se ispitivanja i kontrola
saobraznosti mogu obaviti i na drugim lokacijama (npr. kod
proizvođača).
Na osnovu ispitivanja koja sprovodi, Tehnička služba
izrađuje Izveštaj ili Izveštaje o ispitivanju pojedinačno proizvedenog
vozila, u skladu sa Procedurom (4, 5, 6, 8, 9 i 10) za datu vrstu
vozila odnosno za specijalna vozila vrste O u skladu sa procedurom koju
određuje Agencija.
Izveštaj o ispitivanju kočenja za pojedinačno
proizvedena vozila vrste O, R i Tm sačinjava Tehnička služba ovlašćena
za homologaciona ispitivanja u pogledu kočenja. Nakon realizovanih
ispitivanja Tehnička služba vrši kontrolu saobraznosti i izdaje
Izveštaj o kontroli saobraznosti u cilju pojedinačnog odobrenja. Prilog
Izveštaju o kontroli saobraznosti su Izveštaj ili Izveštaji o
ispitivanju.
Izveštaj o kontroli saobraznosti koji sadrži i
dokumentaciju Tehnička služba prosleđuje Agenciji u elektronskom
obliku. Izveštaji o ispitivanju iz stava 6. ovog člana nalaze se kod
Tehničke službe i mogu se dobiti na zahtev Agencije.
Tehnička služba dužna je da dostavljenu dokumentaciju
čuva 10 godina, a trajno u elektronskom obliku i vodi evidenciju o
podnetim zahtevima, dobijenim nalozima, kao i o izdatim izveštajima.
Član 30
Na osnovu Izveštaja o kontroli saobraznosti koji je
izdala Tehnička služba i dokaza o tehničkoj ispravnosti, Agencija
izdaje Uverenje o pojedinačnom odobrenju vozila bez roka važnosti.
IV SERIJSKI PROIZVEDENA VOZILA VRSTE T, Tm i R, UREĐAJI, SKLOPOVI I OPREMA U REPUBLICI SRBIJI
Član 31
Za serijski proizvedena vozila vrste T, Tm i R,
uređaje, sklopove i opremu u Republici Srbiji (u daljem tekstu:
proizvod), sprovodi se odobrenje tipa proizvoda.
U okviru odobrenja tipa proizvoda iz stava 1. ovog člana
sprovodi se pregled i odobravanje dokumentacije, ispitivanja i kontrola
saobraznosti, a u cilju provere ispunjenosti tehničkih zahteva.
Član 32
Ispitivanja i kontrolu saobraznosti u cilju odobrenja
tipa proizvoda za potrebe Agencije može sprovoditi Tehnička služba
ovlašćena za homologaciona ispitivanja i kontrolu saobraznosti vozila,
uređaja, sklopova i opreme.
Član 33
Proizvođač proizvoda određuje marku, tip/varijante/verzije i komercijalne oznake proizvoda.
Član 34
Proizvođač proizvoda određuje serijski broj proizvoda na osnovu strukture serijskog broja koji određuje Agencija.
Proizvođač vozila T, Tm i R formira proizvođačku tablicu koju postavlja na vozilo.
Proizvođač uređaja, sklopova i opreme formira identifikacionu tablicu ili oznaku koju postavlja na uređaj, sklop i opremu.
Član 35
Zahtev za odobrenje tipa proizvoda, proizvođač proizvoda, odnosno njegov ovlašćeni predstavnik, podnosi Agenciji.
Zahtev iz stava 1. ovog člana sadrži, naročito:
1) ostraničeni sadržaj dostavljene dokumentacije;
2) naziv, adresu i matični broj proizvođača proizvoda odnosno ovlašćenog predstavnika proizvođača;
3) naziv i adresu pogona za montažu (ukoliko postoji);
4) fabričku ili komercijalnu oznaku (marka);
5) marku, tip/varijante/verzije i komercijalne oznake proizvoda;
6) način formiranja tipa/varijante/verzije, kao i objašnjenje serijskog broja;
7) izgled proizvođačke tablice ili identifikacione tablice ili oznake;
8) fotografije reprezenta tipa proizvoda.
Uz zahtev za odobrenje tipa vozila vrste T, Tm i R
podnosi se dokumentacija utvrđena u Proceduri (7, 8. i 9.), za
odgovarajuću vrstu vozila. Procedura 7-9. (Prilog) odštampana je uz
ovaj pravilnik i čini njegov sastavni deo.
Uz zahtev za odobrenje tipa uređaja, sklopova i
opreme podnosi se dokumentacija u skladu sa zahtevima za uređaje,
sklopove i opremu utvrđenim u Proceduri 7.
Agencija je dužna da sadržaj dokumentacije za odobrenje tipa prilagodi dobroj tehničkoj praksi i zadovoljenju korisnika
Dokumentacija iz st. 3. i 4. ovog člana, mora biti
odobrena od strane Tehničke službe ovlašćene za homologaciona
ispitivanja i kontrolu saobraznosti, a pre započinjanja proizvodnje
proizvoda, o čemu Tehnička služba obaveštava Agenciju pre otpočinjanja
postupka ispitivanja i kontrole saobraznosti.
Na osnovu podnetog zahteva i pregleda dostavljene
dokumentacije, Agencija može izdati nalog i proslediti dokumentaciju za
ispitivanje i kontrolu saobraznosti Tehničkoj službi koja je za to
ovlašćena.
Ako postoji više Tehničkih službi ovlašćenih za
ispitivanje i kontrolu saobraznosti, Agencija izdaje nalog iz stava 7.
ovog člana Tehničkoj službi odabranoj od strane podnosioca zahteva,
osim u postupku proširenja tipa proizvoda - koje se obavlja u Tehničkoj
službi u kojoj je vršeno ispitivanje i kontrola saobraznosti u postupku
dodele odobrenja tipa.
Član 36
Tehnička služba sprovodi ispitivanja i kontrolu
saobraznosti reprezenta tipa vozila T, Tm i R na osnovu Procedura 7, 8.
i 9. za datu vrstu vozila, odnosno reprezenta tipa uređaja, sklopova i opreme na osnovu Procedure 7.
Tehnička služba sprovodi odabir reprezenta tipa proizvoda, sa ciljem identifikacije mogućeg najnepovoljnijeg slučaja u
smislu propisanih uslova, a prema specifikaciji varijanti i verzija iz
dostavljene proizvođačke dokumentacije. Odabir reprezenta tipa proizvoda,
vrši se na način kojim se ne stvaraju nepotrebne nepogodnosti
podnosiocu zahteva, o čemu Tehnička služba obaveštava Agenciju i
podnosioca zahteva.
Podnosilac zahteva dostavlja Tehničkoj službi odabrani reprezent tipa proizvoda spremnog za upotrebu.
Ispitivanje mora obuhvatiti sve elemente i karakteristike proizvoda u cilju zadovoljenja zahteva propisa u Republici Srbiji.
Tehnička služba po potrebi može zahtevati od proizvođača praćenje proizvodnje po fazama tokom procesa proizvodnje proizvoda.
Lokacije na kojima se sprovode ispitivanja i kontrola
saobraznosti iz stava 1. ovog člana navedene su u zapisniku o
ovlašćivanju, kao sastavnom delu Rešenja o ovlašćivanju. Izuzetno, uz
obrazložen zahtev, Agencija može odobriti da se ispitivanja i kontrola
saobraznosti mogu obaviti i na drugim lokacijama (npr. kod
proizvođača).
Na osnovu ispitivanja koja sprovodi, Tehnička služba
izrađuje Izveštaj ili Izveštaje o ispitivanju tipa vozila T, Tm i R, u
skladu sa Procedurom 7, 8. i 9. za datu vrstu vozila, odnosno reprezenta tipa uređaja, sklopova i opreme u skladu sa Procedurom 7.
Izveštaj o ispitivanju kočenja serijski proizvedenih
vozila vrste T, R i Tm sačinjava Tehnička služba ovlašćena za
homologaciona ispitivanja u pogledu kočenja.
Nakon realizovanih ispitivanja, Tehnička služba vrši
kontrolu saobraznosti i izdaje Izveštaj o kontroli saobraznosti u cilju
odobrenja tipa. Prilog Izveštaju o kontroli saobraznosti su Izveštaj
ili Izveštaji o ispitivanju.
Izveštaj o kontroli saobraznosti koji sadrži i
dokumentaciju Tehnička služba prosleđuje Agenciji u elektronskom
obliku. Izveštaji o ispitivanju iz stava 8. ovog člana nalaze se kod
Tehničke službe i mogu se dobiti na zahtev Agencije.
Član 37
Na osnovu Izveštaja o kontroli saobraznosti koji je
izdala Tehnička služba, Agencija izdaje Uverenje o odobrenju tipa
proizvoda na rok ne duži od 12 (dvanaest) meseci.
Proizvođači vozila, njihovih uređaja, sklopova i
opreme na vozilima u Republici Srbiji, za koje je Agencija dodelila
Uverenje ili Uverenja o odobrenju tipa proizvoda, dužni su da Agenciji
do 31. januara tekuće godine dostave spiskove proizvedenih vozila prema
VIN oznaci (serijskom broju), odnosno evidenciju proizvedenih uređaja,
sklopova i opreme na vozilima za prethodnu kalendarsku godinu i to sve
prema tipu proizvoda.
V KONTROLA SAOBRAZNOSTI SERIJSKI ILI POJEDINAČNO NOVOPROIZVEDENIH VOZILA, ODNOSNO UREĐAJA, SKLOPOVA I OPREME NA VOZILIMA
Član 38
Kontrolom saobraznosti, shodno odredbama čl. 18-37.
ovog pravilnika, proverava se ispunjenost tehničkih uslova u skladu sa
propisima iz oblasti bezbednosti saobraćaja na putevima.
Kontrola saobraznosti vozila iz uvoza odnosno vozila
proizvedenih, sklopljenih, kompletiranih ili modifikovanih u Republici
Srbiji sprovodi se u odnosu na tip serijski ili pojedinačno
novoproizvedenog kompletnog, kompletiranog ili modifikovanog vozila,
radi stavljanja na tržište, odnosno puštanja u saobraćaj na putevima.
Kontrola saobraznosti uređaja, sklopova i opreme na
vozilima iz uvoza, ukoliko je posebno propisano, sprovodi se u odnosu
na tip odgovarajućeg uređaja, sklopa i opreme vozila, radi stavljanja
na tržište.
Član 39
Zahtev za kontrolu saobraznosti sadrži, naročito:
1) naziv i adresu podnosioca zahteva;
2) marku, tip/varijante/verzije i komercijalne oznake
vozila, odnosno uređaja, sklopova i opreme na vozilima, kao predmeta
kontrole saobraznosti.
Zahtev za kontrolu saobraznosti podnosi se na obrascu koji je dostupan na internet stranici Agencije.
Podnosilac zahteva može promeniti Tehničku službu uz
obrazloženi zahtev, pisanu saglasnost predstavnika proizvođača odnosno
uvoznika i uz saglasnost Agencije.
Član 40
Podnosilac zahteva dostavlja Tehničkoj službi
odgovarajuće vozilo ili reprezent tipa vozila spremnog za upotrebu,
odnosno reprezent tipa uređaja, sklopova i opreme na vozilima. Izuzetno
kontrola saobraznosti može se vršiti na vozilu u okviru skupa vozila,
ukoliko je tehnički opravdano, o čemu odluku donosi Agencija.
Član 41
Tehnička služba sprovodi kontrolu saobraznosti
dokumentacije i vozila ili reprezenta tipa vozila odnosno uređaja,
sklopa i opreme na vozilima.
Kontrola saobraznosti vozila vrste O iz uvoza koja su
odobrena u skladu sa pojedinačnom šemom homologacije tipa celog vozila
(WVTA) obuhvata ispitivanje i kontrolu saobraznosti u skladu sa
zahtevima Procedure (4, 5. i 6) za datu vrstu vozila.
Izuzetno od odredaba stava 1. ovog člana, kontrola
saobraznosti vozila iz uvoza sa COC dokumentom (EU Certificate of
Conformity) se može izvršiti za vozila vrste O1, O2, R i S koja su
predmet individualnog pojedinačnog uvoza za sopstvene potrebe, a za
koja dokumentacija proizvođača nije dostupna ni na zahtev Agencije.
Kontrola saobraznosti se sprovodi na lokacijama
Tehničke službe, a može se sprovoditi i na lokacijama koje obezbedi
podnosilac zahteva, ako su ispunjeni uslovi za njeno nesmetano
sprovođenje.
Na osnovu sprovedene kontrole saobraznosti Tehnička služba izdaje Izveštaj o kontroli saobraznosti.
Tehnička služba dostavlja Izveštaj o kontroli
saobraznosti Agenciji u elektronskom obliku. Uz Izveštaj o kontroli
saobraznosti u elektronskom obliku posebno se dostavlja tabela sa
specificiranim varijantama i verzijama, ako je primenljivo vrstama sa
podvrstama vozila, oznakama motora i oblicima karoserija predmetnog
tipa vozila.
Član 42
Na osnovu Izveštaja o kontroli saobraznosti Agencija
izdaje Uverenje o odobrenju vozila odnosno tipa vozila, odnosno
uređaja, sklopova i opreme vozila na rok ne duži od 12 (dvanaest)
meseci.
Uverenje o odobrenju vozila, odnosno tipa vozila za
serijski novoproizvedena vozila iz uvoza, predstavlja ispravu o
homologaciji.
Proizvođači vozila, njihovih uređaja, sklopova i
opreme na vozilima u Republici Srbiji, za koje je Agencija dodelila
Uverenje ili Uverenja o odobrenju tipa proizvoda, dužni su da Agenciji
do 31. januara tekuće godine dostave spiskove proizvedenih vozila prema
VIN oznaci (serijskom broju), odnosno evidenciju proizvedenih uređaja,
sklopova i opreme na vozilima za prethodnu kalendarsku godinu i to sve
prema tipu proizvoda.
Član 43
Kontrola saobraznosti dokumentacije i tipa vozila,
odnosno uređaja, sklopova i opreme vozila koji je već bio predmet
kontrole saobraznosti, uz dostavljanje reprezenta tipa, sprovodi se
kada su zahtevom podnosioca specificirane nove varijante i verzije u
odnosu na već izdato Uverenje o odobrenju tipa vozila, odnosno uređaja,
sklopova i opreme vozila ili kada dostavljena dokumentacija, sadrži
bitne izmene u odnosu na prethodnu.
Kontrola saobraznosti tipa vozila, odnosno uređaja,
sklopova i opreme vozila koji je već bio predmet kontrole saobraznosti
sprovodi se bez reprezenta tipa, kada je došlo do promene nosioca
dokumentacije ili kada dostavljena dokumentacija ne sadrži bitne izmene
u odnosu na prethodnu.
Agencija može produžiti važenje Uverenja o odobrenju
tipa vozila, odnosno uređaja, sklopova i opreme vozila bez kontrole
saobraznosti, ako na osnovu dostavljene dokumentacije ustanovi da nije
bilo izmena u odnosu na prethodno dostavljenu dokumentaciju odnosno
kada dostavljena dokumentacija ne sadrži bitne izmene u odnosu na
prethodnu.
Kada predstavnik proizvođača izda saglasnost za
korišćenje dokumentacije drugom uvozniku, Agencija može izdati Uverenje
o odobrenju vozila ukoliko je COC dokument izdat na osnovu nivoa
dokumentacije obuhvaćene kontrolom saobraznosti tipa vozila.
VI USLOVI KOJE MORA ISPUNJAVATI PRAVNO
LICE KOJE VRŠI HOMOLOGACIONA ISPITIVANJA, KONTROLU SAOBRAZNOSTI ODNOSNO
ISPITIVANJE POJEDINAČNO PROIZVEDENIH VOZILA I NAČINI DOKAZIVANJA
NJIHOVE ISPUNJENOSTI
Član 44
Tehnička služba se ovlašćuju u skladu sa jednom ili više od četiri navedene kategorije delatnosti, i to za:
1) Kategoriju A - kao Tehnička služba koja sprovodi
ispitivanja navedena u UN Pravilnicima u sopstvenim objektima. Tehnička
služba koja je ovlašćena za delatnosti kategorije A može obavljati
ispitivanja iz člana 10. stav 2. ovog pravilnika, kao i sprovoditi ili
nadzirati ispitivanja u skladu sa UN Pravilnicima za koje je ovlašćena,
u objektima proizvođača ili njegovog predstavnika;
2) Kategoriju B - kao Tehnička služba koja nadzire
ispitivanja navedena u UN Pravilnicima koja se sprovode u objektima
proizvođača ili objektima neke treće strane;
3) Kategoriju C - kao Tehnička služba koja redovno
procenjuje i nadzire postupke proizvođača za kontrolu saobraznosti
proizvodnje;
4) Kategoriju D - kao Tehnička služba koja nadzira
ili sprovodi ispitivanja ili kontrolisanje u okviru nadzora
saobraznosti proizvodnje.
Pravno lice koje podnosi zahtev za ovlašćenje za
homologaciona ispitivanja prema UN pravilniku, mora da ispunjava
sledeće uslove i to:
1) da ima zaposlena stručna lica koja poseduju
adekvatne veštine, specifična tehnička znanja i iskustvo iz
tehničko-tehnoloških odnosno biotehničkih nauka, oblast potrebna za
primenu UN pravilnika u pogledu homologacionih ispitivanja;
2) da ima uspostavljen i da održava sistem
menadžmenta koji odgovara zahtevima standarda SRPS ISO/IEC 17025 (za
kategoriju A) odnosno SRPS ISO/IEC 17020 (za kategorije B i D) odnosno
SRPS ISO/IEC 17021 (za kategoriju C).
Pre sprovođenja ili nadziranja bilo kog ispitivanja u
objektima proizvođača, njegovog predstavnika ili neke treće strane,
Tehnička služba dužna je da dokaže da su objekti u kojima se vrše
ispitivanja i uređaji za merenje saobrazni sa uslovima za tehničku
službu kategorije A iz stava 1. tačka 1) ovog člana.
Član 45
Pravno lice koje podnosi zahtev za ovlašćenje za
tehničku službu za sprovođenje kontrole saobraznosti vozila, odnosno
uređaja, sklopova i opreme na vozilima, mora da ispunjava sledeće
uslove, i to:
1) da je registrovano za obavljanje poslova tehničkog
ispitivanja i analiza, istraživanja i razvoja u tehničko tehnološkim
naukama;
2) da je poslovanje usklađeno sa standardom sistema menadžmenta koji odgovara zahtevima standarda SRPS ISO/IEC 17020;
3) da ima zaposlena stručna lica koja poseduju
specifična tehnička znanja i iskustva iz tehničko-tehnoloških odnosno
biotehničkih nauka u pogledu kontrole saobraznosti vozila, odnosno
uređaja, sklopova i opreme na vozilima, od kojih najmanje dva doktora
tehničkih nauka iz oblasti mašinstva. Izuzetno, kontrolu saobraznosti
traktora, priključnih vozila za traktor, radnih mašina za poljoprivredne svrhe, odnosno uređaja, sklopova i
opreme traktora, može obavljati i Tehnička služba ovlašćena za kontrolu
saobraznosti vozila koja u okviru zaposlenih stručnih lica ima najmanje
dva doktora poljoprivrednih nauka iz oblasti poljoprivredne tehnike;
4) da je ovlašćena kao Tehnička služba za
homologaciona ispitivanja za najmanje tri UN Pravilnika koje ne
administrira ista Radna grupa pri Svetskom forumu za harmonizaciju
pravilnika za vozila (WP.29). Izuzetno, kontrolu saobraznosti traktora,
priključnih vozila za traktor, radnih mašina za poljoprivredne svrhe,
odnosno uređaja, sklopova i opreme traktora, može obavljati i Tehnička
služba
ovlašćena za kontrolu saobraznosti vozila koja je ovlašćena kao
laboratorija za najmanje jedan OECD kod;
5) da strukturu troškova za sprovođenje kontrole
saobraznosti vozila, odnosno uređaja, sklopova i opreme na vozilima
prilagodi propisu koji uređuje cene usluga koje vrši Agencija, do
maksimalnih iznosa.
Pravno lice koje podnosi zahtev za ovlašćenje za
kontrolu saobraznosti uređaja, sklopova i opreme na vozilima mora da
ispunjava uslov da je prethodno ovlašćena kao Tehnička služba za
homologaciona ispitivanja za najmanje jedan UN Pravilnik koji utvrđuje
uslove za uređaje, sklopove i opremu na vozilima za koje se ovlašćuje.
Izuzetno, kontrolu saobraznosti uređaja, sklopova i opreme traktora,
može obavljati i Tehnička služba ovlašćena za kontrolu saobraznosti
vozila koja je ovlašćena kao laboratorija za najmanje jedan OECD kod.
Član 46
Pravno lice koje podnosi zahtev za ovlašćenje za pojedinačno odobrenje vozila mora da ispunjava sledeće uslove, i to:
1) da je ovlašćena kao Tehnička služba za kontrolu saobraznosti vozila;
2) da je ovlašćeno pravno lice za ispitivanje vozila;
3) da ima zaposlena stručna lica koja poseduju
specifična tehnička znanja iz tehničko-tehnoloških odnosno biotehničkih
nauka u pogledu kontrolisanja i ispitivanja pojedinačno kompletiranog,
modifikovanog ili pojedinačno proizvedenog vozila.
Član 47
Proveru ispunjenosti uslova za pravno lice koje
podnosi zahtev za ovlašćenje za homologaciona ispitivanja sprovodi
Agencija za sve podnosioce zahteva, nezavisno od njihovog pravnog
statusa (nezavisno pravno lice, proizvođač ili nadležni državni organ
za homologaciju druge države koji nastupa u svojstvu Tehničke službe),
na osnovu zahteva pravnog lica prema odgovarajućem UN Pravilniku i
dostavljene dokumentacije. Primer zahteva sa specifikacijom potrebne
dokumentacije istaknut je na internet stranici Agencije.
Agencija formira Komisiju za ovlašćivanje pravnih lica.
Ispunjenost uslova u pogledu adekvatnih veština,
specifičnih tehničkih znanja i iskustva iz oblasti homologacionih
ispitivanja zaposlenih lica dokazuje se neposrednim osvedočenjem
homologacionog(ih) ispitivanja u prostorijama podnosioca zahteva,
odnosno ako je primenljivo na drugim lokacijama i za to prijavljena
lica i zahtevanu opremu Tehničke službe, kao i dostavljanjem
odgovarajućeg Izvoda iz upisa u registar koji sadrži opis delatnosti
čime se dokazuje status pravnog lica.
Stručnost i specifična tehnička znanja lica koja
sprovode homologaciona ispitivanja mogu se dokazati i važećim
Sertifikatom o akreditaciji i važećim Obimom akreditacije.
Ispunjenost uslova u pogledu posedovanja i održavanja
sistema menadžmenta za pojedine kategorije delatnosti Tehničke službe
može se dokazati važećim Sertifikatom o akreditaciji i važećim Obimom
akreditacije.
Nakon završene provere ispunjenosti uslova održava se
sastanak Komisije za ovlašćivanje sa podnosiocem zahteva za ovlašćenje
za tehničku službu i pismenim ili usmenim putem se predočavaju
komentari i zaključci uključujući eventualne nesaobraznosti i poziva se
podnosilac zahteva da u dogovorenom roku odgovori na iste. Komisija za
ovlašćivanje uzima u obzir odgovore podnosioca zahteva i može po
potrebi zatražiti dodatne dokaze o preduzetim aktivnostima, uključujući
dodatna odnosno ponovna osvedočenja.
Ako Agencija utvrdi da su svi zahtevi ispunjeni,
sačinjava Izveštaj o ovlašćivanju i Rešenjem ovlašćuje pravno lice kao
Tehničku službu za homologaciona ispitivanja prema odgovarajućem UN
Pravilniku ili njegovom delu odnosno delovima. Jedan primerak Rešenja
sa potpisanim Izveštajem o ovlašćivanju dostavlja se Tehničkoj službi.
Član 48
Proveru ispunjenosti uslova pravnog lica koje podnosi
zahtev za ovlašćenje za kontrolu saobraznosti sprovodi Agencija, na
osnovu zahteva pravnog lica i dostavljene dokumentacije.
Ispunjenost uslova u pogledu odgovarajuće
registracije pravnog lica u Republici Srbiji za obavljanje poslova
tehničkog ispitivanja i analiza, istraživanja i razvoja u tehničko
tehnološkim naukama dokazuje se podacima iz registra nadležnog državnog
organa za registraciju.
Ispunjenost uslova posedovanja i održavanja sistema
menadžmenta koji odgovara zahtevima standarda SRPS ISO/IEC 17020 može
se dokazati važećim Sertifikatom o akreditaciji i važećim Obimom
akreditacije.
Ispunjenost uslova u pogledu posedovanja specifičnih
tehničkih znanja i iskustva iz oblasti kontrole saobraznosti vozila,
odnosno uređaja, sklopova i opreme na vozilima dokazuje se neposrednim
osvedočenjem kontrole saobraznosti vozila, odnosno uređaja, sklopova i
opreme na vozilima i za to prijavljena lica Tehničke službe, kao i
dostavljanjem diploma doktora tehničkih nauka iz oblasti mašinstva za
najmanje dve zaposlene osobe.
Stručnost i specifična tehnička znanja lica koja
sprovode kontrolu saobraznosti vozila, odnosno uređaja, sklopova i
opreme na vozilima mogu se dokazati važećim Sertifikatom o akreditaciji
i važećim Obimom akreditacije.
Ispunjenost uslova u pogledu posedovanja ovlašćenja
za homologaciona ispitivanja odnosno ovlašćenja kao laboratorija za
najmanje jedan OECD kod dokazuje se Rešenjem o ovlašćivanju pravnog
lica za homologaciona ispitivanja koje je izdala Agencija odnosno
dokaza za ovlašćenje prema OECD kodu.
Ako Agencija utvrdi da su svi zahtevi ispunjeni,
Rešenjem ovlašćuje pravno lice kao Tehničku službu za kontrolu
saobraznosti vozila, odnosno uređaja, sklopova i opreme na vozilima.
Jedan primerak Rešenja dostavlja se Tehničkoj službi.
Član 49
Proveru ispunjenosti uslova pravnog lica koje podnosi
zahtev za ovlašćenje za pojedinačno odobrenje vozila sprovodi Agencija,
na osnovu zahteva pravnog lica i dostavljene dokumentacije.
Ispunjenost uslova u pogledu posedovanja ovlašćenja
za kontrolu saobraznosti vozila i ovlašćenja za pravno lice za
ispitivanje dokazuje se Rešenjem o ovlašćivanju koje je izdala
Agencija.
Ispunjenost uslova u pogledu stručnosti i specifičnih
tehničkih znanja dokazuju se neposrednim osvedočenjem pojedinačnog
odobrenja vozila i za to prijavljenih lica podnosioca zahteva.
Ako Agencija utvrdi da su svi zahtevi ispunjeni,
Rešenjem ovlašćuje pravno lice kao Tehničku službu za pojedinačno
odobrenje vozila. Jedan primerak Rešenja dostavlja se Tehničkoj službi.
Član 50
Agencija sačinjava plan za proveru ispunjenosti
uslova od strane svih ovlašćenih Tehničkih službi, tako da se
reprezentativni uzorci predmeta ovlašćenja redovno preispituju.
Proveru ispunjenosti uslova od strane ovlašćene
Tehničke službe sprovodi Agencija. Agencija formira komisiju za proveru
ispunjenosti uslova.
Izveštaj o ovlašćivanju odnosno Rešenja se
preispituju nakon perioda koji iznosi maksimalno tri godine od dana
donošenja Rešenja. Vremenski interval između procena na licu mesta, bez
obzira na to da li je u pitanju ponovno ovlašćivanje ili provera
ispunjenosti uslova, zavisi od ukupne aktivnosti Tehničke službe u
pogledu poslova iz ovog pravilnika.
Tehnička služba je dužna da obavesti Agenciju o
promenama koje utiču na ispunjenost uslova po kojima je dodeljeno
Rešenje o ovlašćivanju, najkasnije u roku od sedam dana od dana nastale
promene.
Ako se prilikom provere ispunjenosti uslova iz stava
2. ovog člana utvrdi neispunjenost nekih od uslova iz čl. 44-46. ovog
pravilnika, Agencija oduzima ovlašćenje Tehničkoj službi.
Ovlašćenje Tehničkoj službi oduzima se i ako se
utvrdi da se homologaciona ispitivanja, odnosno kontrola saobraznosti,
odnosno pojedinačno odobrenje vozila ne obavljaju savesno ili na
propisan način, ili se homologaciona ispitivanja, kontrola saobraznosti
odnosno, poslovi iz ovog pravilnika izvrše bez naloga odnosno bez
znanja Agencije ili se dokumentacija odnosno Izveštaji koriste na način
koji nije propisan ovim pravilnikom.
Radi dostavljanja podataka o poslovima Tehničke
službe i druge dokumentacije, štampanja i arhiviranja izveštaja i
dokumentacije, kao i vođenja evidencije o poslovima Tehničke službe,
Tehnička služba koristi informacioni sistem Agencije.
Agencija vodi evidenciju Tehničkih službi i objavljuje osnovne podatke o Tehničkim službama na svojoj internet stranici.
VII REGISTAR PRIVREDNIH DRUŠTAVA I PREDUZETNIKA KOJI MOGU DA IZVRŠE POJEDINAČNU PROIZVODNJU VOZILA
Član 51
Agencija vodi registar privrednih društava ili
preduzetnika koji mogu izvršiti pojedinačnu proizvodnju vozila u
Republici Srbiji u elektronskom obliku i objavljuje ga na svojoj
internet stranici.
Zahtev za upis u registar podnosi se Agenciji i mora da sadrži najmanje sledeće podatke:
1) poslovno ime;
2) matični broj;
3) adresu sedišta;
4) ime i prezime odgovornog lica u pravnom licu;
5) elektronsku adresu (e-mail);
6) broj kontakt telefona pravnog lica.
Uz zahtev iz stava 2. ovog člana obavezno se prilaže izjava o sprovođenju sistema kvaliteta u pogledu proizvodnje.
Brisanje iz registra vrši se na osnovu zahteva
registrovanog privrednog društava ili preduzetnika, odnosno na osnovu
odluke Agencije usled značajnog tehničkog propusta ili zloupotrebe
ovlašćenja.
VIII PRELAZNE I ZAVRŠNE ODREDBE
Član 52
Odredbe člana 2. st. 1, 3, 4, 5 i 6. Pravilnika o
podeli motornih i priključnih vozila i tehničkim uslovima za vozila u
saobraćaju na putevima ("Službeni glasnik RS", br. 40/12, 102/12,
19/13, 41/13, 102/14, 41/15, 78/15, 111/15, 14/16, 108/16, 7/17 -
ispravka, 63/17, 45/18, 70/18, 95/18, 104/18, 93/19, 2/20 - ispravka i
64/21) prestaju da važe 1. marta 2023. godine.
Odredbe člana 2. stav 1. tač. 10) i 11), člana 4.
stav 1. tačka 1), člana 9. stav 3, člana 17b i tač. 1.1 i 1.2 iz
Priloga 1. Pravilnika o ispitivanju vozila ("Službeni glasnik RS", br.
8/12, 13/13, 31/13, 114/13, 40/14, 140/14, 18/15, 82/15, 88/16 i
108/16) prestaju da važe 1. marta 2023. godine.
Član 53
Pravna lica koja vrše poslove homologacionih
ispitivanja odnosno kontrolu saobraznosti odnosno pojedinačnog
odobrenja vozila, na osnovu ovlašćenja izdatog po zahtevu podnetom do
početka primene ovog pravilnika, nastavljaju rad i dužna su da svoje
poslovanje usklade sa odredbama ovog pravilnika - do početka njegove
primene.
Član 54
Ovaj pravilnik stupa na snagu osmog dana od dana
objavljivanja u "Službenom glasniku Republike Srbije", a primenjuje se
od 1. oktobra 2022. godine, osim odredaba člana 7, čl. 18-30. i člana
50. stav 7. koji se primenjuju od 1. marta 2023. godine.
Samostalni član Pravilnika o izmeni i dopuni
Pravilnika o homologaciji
("Sl. glasnik RS", br. 110/2022)
Član 3
Ovaj pravilnik stupa na snagu danom objavljivanja u "Službenom glasniku Republike Srbije".
Samostalni član Pravilnika o izmenama i dopunama
Pravilnika o homologaciji
("Sl. glasnik RS", br. 23/2023)
Član 7
Ovaj pravilnik stupa na snagu osmog dana od dana objavljivanja u "Službenom glasniku Republike Srbije".
Obrazac i Prilog, koji su sastavni deo
ovog pravilnika, objavljene u "Sl. glasniku RS", br. 129/2021,
izmenjene u "Sl. glasniku RS", br. 59/2024, možete pogledati
OVDE