Title: PRAVILNIKO POLAGANJU STRUČNOG ISPITA U OBLASTI PROSTORNOG I URBANISTIČKOG PLANIRANJA, IZRADE TEHNIČKE DOKUMENTACIJE, GRAĐENJA I ENERGETSKE EFIKASNOSTI, KAO I LICENCAMA ZA PROSTORNOG PLANERA, URBANISTU, ARHITEKTU URBANISTU, INŽENJERA, ARHITEKTU, PEJZAŽNOG ARHITEKTU I IZVOĐAČA I REGISTRIMA LICENCIRANIH LICA
URL: https://www.paragraf.rs/propisi/pravilnik-o-polaganju-strucnog-ispita-u-oblasti-prostornog-i-urbanistickog-planiranja.html
Extracted: 2025-07-06T23:12:30.625095
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O POLAGANJU STRUČNOG ISPITA U OBLASTI PROSTORNOG I URBANISTIČKOG PLANIRANJA, IZRADE TEHNIČKE DOKUMENTACIJE, GRAĐENJA I ENERGETSKE EFIKASNOSTI, KAO I LICENCAMA ZA PROSTORNOG PLANERA, URBANISTU, ARHITEKTU URBANISTU, INŽENJERA, ARHITEKTU, PEJZAŽNOG ARHITEKTU I IZVOĐAČA I REGISTRIMA LICENCIRANIH LICA
("Sl. glasnik RS", br. 2/2021)
I OPŠTE ODREDBE
Predmet uređivanja
Član 1
Ovim pravilnikom bliže se propisuju: uslovi, program i način polaganja stručnog ispita u oblasti prostornog i urbanističkog planiranja, izrade tehničke dokumentacije, građenja i energetske efikasnosti, vođenje evidencije o položenom stručnom ispitu, uslovi za izbor i način rada članova komisije za polaganje stručnog ispita i izdavanja licenci; uslovi i način izdavanja i produžavanja licence za prostornog planera, urbanistu, arhitektu urbanistu, inženjera, arhitektu, i izvođača, uslovi izdavanja licence za obavljanje stručnih poslova stranim licima, uslovi utvrđivanja profesionalne odgovornosti licenciranih lica (suspendovanje ili oduzimanje licence), kao i izgled i sadržina svečane forme licence.
Ovim pravilnikom bliže se propisuju i: sadržina i način vođenja registra licenciranih inženjera, arhitekata i prostornih planera, registra licenciranih izvođača i evidencije stranih lica koja obavljaju stručne poslove, način upisa u registar, odnosno evidenciju, način vršenja izmene i brisanja podataka upisanih u registar, odnosno evidenciju, kao i izdavanje i izgled uverenja o profesionalnom nazivu, statusu i drugim podacima upisanim u registar, odnosno evidenciju; način objavljivanja podataka iz registra licenciranih inženjera, arhitekata i prostornih planera, registra licenciranih izvođača i evidencije stranih lica koja obavljaju stručne poslove.
Izrazi
Član 2
Svi izrazi u ovom pravilniku upotrebljeni u muškom rodu podrazumevaju se i u ženskom rodu i obrnuto.
II PROGRAM, USLOVI I NAČIN POLAGANJA STRUČNOG ISPITA
1. Program, gradivo i pravni izvori za polaganje stručnog ispita
Program stručnog ispita
Član 3
Stručni ispit se polaže prema programu za određenu stručnu, odnosno užu stručnu oblast čiji obuhvat i sadržaj odgovaraju stručnim poslovima prostornog i urbanističkog planiranja, izrade tehničke dokumentacije, građenja objekata, odnosno izvođenja radova i energetske efikasnosti zgrada, za koje se u skladu sa zakonom i ovim pravilnikom izdaje licenca i vrši upis u registre iz čl. 32. i 33. ovog pravilnika, odnosno evidenciju iz člana 34. ovog pravilnika.
Stručni ispit se sastoji iz opšteg i posebnog dela, koji se polažu prema programima utvrđenim ovim pravilnikom.
Opšti deo stručnog ispita polaže se prema programu koji je jedinstven za sve vrste stručnih poslova, odnosno za sve stručne oblasti.
Posebni deo ispita se u zavisnosti od nivoa i vrste obrazovanja polaže prema programima iz stručnih, odnosno užih stručnih oblasti iz člana 5. stav 2. ovog pravilnika.
Program stručnog ispita objavljuje se na zvaničnoj internet stranici ministarstva nadležnog za poslove planiranja i izgradnje (u daljem tekstu: Ministarstvo), odnosno Inženjerske komore Srbije (u daljem tekstu: Komora), strukovne organizacije ili udruženja kome je ugovorom povereno vršenje administrativno-stručnih i tehničkih poslova u vezi sa polaganjem stručnog ispita u skladu sa zakonom.
Program i gradivo opšteg dela stručnog ispita
Član 4
Opšti deo stručnog ispita obuhvata proveru poznavanja osnova: ustavnog uređenja, radnih odnosa, opšteg upravnog postupka i pravnih aspekata planiranja prostora i izgradnje objekata.
Program opšteg dela stručnog ispita obuhvata gradivo iz sledećih ispitnih oblasti:
1) ustavno uređenje: osnovi ustavnog uređenja Republike Srbije; slobode, prava i dužnosti čoveka i građanina; organi Republike Srbije; ekonomsko i socijalno uređenje; teritorijalna organizacija Republike Srbije - lokalna samouprava; ustavnost i zakonitost - ustavni sud;
2) radni odnosi: zasnivanje radnog odnosa; ugovor o radu, radno vreme, odmori i odsustva; zarade i naknade; zaštita prava zaposlenih; odgovornost zaposlenih; prestanak radnog odnosa; kolektivni ugovori;
3) upravni postupak: načela upravnog postupka; dokazivanje u upravnom postupku; rešenje; žalba i postupanje po žalbi; konačno, izvršno i pravosnažno rešenje; izvršenje rešenja;
4) pravni aspekti planiranja prostora i izgradnje objekata: subjekti u prostornom, urbanističkom planiranju i izgradnji objekata; dokumenti prostornog i urbanističkog planiranja (pravila uređenja, pravila građenja); nadležnosti i procedure za izdavanje lokacijskih uslova, građevinske i upotrebne dozvole; korišćenje građevinskog zemljišta; vrste i sadržaj tehničke dokumentacije; klasifikacija objekata.
Lice koje je položilo državni stručni ispit prema posebnom propisu polaže opšti deo stručnog ispita samo za ispitnu oblast iz stava 2. tačka 4) ovog člana.
Program i gradivo posebnog dela stručnog ispita
Član 5
Posebni deo stručnog ispita obuhvata proveru poznavanja zakona i drugih propisa, standarda i normativa koji se odnose na stručnu, odnosno užu stručnu oblast iz stava 2. ovog člana, iz koje lice polaže stručni ispit, kao i zakona i drugih propisa kojima su uređena pitanja zaštite životne sredine, zaštite i korišćenja prirodnih i kulturnih dobara i korišćenje građevinskog zemljišta.
Program posebnog dela stručnog ispita obuhvata sledeće stručne, odnosno uže stručne oblasti:
1) Prostorno planiranje;
2) Arhitektura:
(1) arhitektura;
(2) urbanizam;
3) Pejzažna arhitektura;
4) Građevinsko inženjerstvo:
(1) građevinske konstrukcije;
(2) hidrotehnika;
(3) saobraćajna infrastruktura;
(4) organizacija i tehnologija građenja i upravljanje projektima u građevinarstvu;
(5) građevinska geotehnika;
5) Elektrotehničko inženjerstvo:
(1) elektroenergetske instalacije i elektromotorni pogoni;
(2) proizvodnja i prenos električne energije;
(3) elektronika i telekomunikacije;
6) Mašinsko inženjerstvo:
(1) termotehnika, termoenergetika i procesna tehnika;
(2) hidrotehnika;
(3) transportna sredstva, skladišta i mašinske tehnologije;
7) Saobraćajno inženjerstvo:
(1) drumski saobraćaj;
(2) železnički saobraćaj;
(3) rečno-pomorski saobraćaj;
(4) vazdušni saobraćaj;
(5) telekomunikacioni saobraćaj i mreže;
(6) logistika (integralni i industrijski saobraćaj);
8) Geodetsko inženjerstvo;
9) Tehnološko i metalurško inženjerstvo:
(1) tehnologije i tehnološki procesi;
(2) metalurgija;
10) Geološko inženjerstvo:
(1) geotehnika;
(2) hidrogeologija;
(3) geofizika;
11) Šumarstvo i poljoprivreda (biotehničke nauke):
(1) zaštita od erozije i melioracija šumskih i poljoprivrednih površina;
(2) hidromelioracioni sistemi u poljoprivredi;
(3) prehrambeno-tehnološki procesi;
12) Energetska efikasnost zgrada.
Pravni izvori za polaganje stručnog ispita
Član 6
Spisak pravnih izvora za polaganje stručnog ispita dat je u Prilogu 1 - Spisak pravnih izvora za polaganje stručnog ispita, koji je odštampan uz ovaj pravilnik i čini njegov sastavni deo.
Pravne izvore za polaganje stručnog ispita pored propisa datih u Prilogu 1. ovog pravilnika čine i drugi propisi, odnosno pravilnici, normativi i standardi iz stručnih, odnosno užih stručnih oblasti iz kojih se polaže stručni ispit, kao i sve izmene i dopune tih i drugih propisa koji su objavljeni u skladu sa članom 3. stav 5. ovog pravilnika.
2. Uslovi za polaganje stručnog ispita
Opšti uslovi za polaganje stručnog ispita
Član 7
Stručni ispit mogu da polažu lica koja imaju stečeno obrazovanje iz odgovarajuće stručne, odnosno uže stručne oblasti iz člana 5. stav 2. ovog pravilnika, na akademskim, odnosno strukovnim studijama obima od najmanje 300 ESPB ili ekvivalentnog nivoa utvrđenog drugim posebnim propisima, i koja su stekla najmanje tri godine odgovarajućeg stručnog iskustva i ostvarila stručne rezultate na poslovima iz te stručne, odnosno uže stručne oblasti za koju se u skladu sa zakonom i ovim pravilnikom izdaje licenca.
Izuzetno od stava 1. ovog člana, za stručne poslove građenja, odnosno izvođenja radova, stručni ispit može da polaže i lice koje je steklo obrazovanje iz odgovarajuće stručne, odnosno uže stručne oblasti iz člana 5. stav 2. ovog pravilnika, na osnovnim akademskim ili strukovnim studijama obima od najmanje 180 ESPB i koje je steklo najmanje pet godina odgovarajućeg stručnog iskustva i ostvarilo stručne rezultate iz te stručne, odnosno uže stručne oblasti, za koju se u skladu sa zakonom i ovim pravilnikom izdaje licenca, i to: na građenju objekata, odnosno izvođenju radova za koje građevinsku dozvolu izdaje jedinica lokalne samouprave, spratnosti Po+P+4+Pk čija ukupna površina ne prelazi 2.000 m
2
bruto površine, manje složenih građevinskih konstrukcija raspona do 12 m, lokalnih i nekategorisanih puteva i ulica, unutrašnjih instalacija vodovoda i kanalizacije, grejanja i klimatizacije i elektroinstalacije, unutrašnjih gasnih instalacija, kao i izvođenju pojedinih građevinsko-zanatskih i instalaterskih radova i radova na unutrašnjem uređenju objekata i uređenju terena.
Pravo na polaganje stručnog ispita za energetsku efikasnost zgrada imaju arhitekte, inženjeri građevinarstva, inženjeri elektrotehnike i inženjeri mašinstva koji imaju stečeno obrazovanje na akademskim, odnosno strukovnim studijama obima od najmanje 300 ESPB ili ekvivalentnog nivoa utvrđenog drugim posebnim propisima i koja su stekla najmanje tri godine odgovarajućeg stručnog iskustva i ostvarila stručne rezultate iz oblasti energetske efikasnosti zgrada u skladu sa ovim pravilnikom i koja imaju završenu obuku iz oblasti energetske efikasnosti zgrada u skladu sa posebnim programom Inženjerske komore Srbije ili druge organizacije ili udruženja, odnosno obrazovne institucije, što se dokazuje sertifikatom ili drugom odgovarajućom ispravom.
Stručno iskustvo iz st. 1-3. ovog člana je iskustvo koje je lice steklo u obavljanju određenih stručnih poslova iz člana 3. stav 1. ovog pravilnika iz određene stručne, odnosno uže stručne oblasti iz člana 5. stav 2. ovog pravilnika za koju se polaže stručni ispit.
U slučaju kada je lice steklo odgovarajuće stručno iskustvo nakon završetka osnovnih akademskih, odnosno strukovnih studija ili za vreme trajanja višeg nivoa akademskog ili strukovnog obrazovanja (master), to stručno iskustvo priznaje se u ukupno potrebno iskustvo iz st. 1. i 3. ovog člana u trajanju do najviše jedne godine.
Stručni rezultat (referenca) u smislu st. 1-3. ovog člana dostavlja se prilikom prijave za polaganje stručnog ispita, i to:
1) za stručne poslove prostornog planiranja: najmanje jedan prostorni plan ili deo plana, odnosno njegov nacrt koji je prošao stručnu kontrolu u skladu sa zakonom, u čijoj izradi je lice učestvovalo;
2) za stručne poslove urbanističkog planiranja: najmanje jedan urbanistički plan ili deo plana, odnosno njegov nacrt koji je prošao stručnu kontrolu u skladu sa zakonom, u čijoj izradi je lice učestvovalo;
3) za stručne poslove izrade tehničke dokumentacije: najmanje jedan projekat za građevinsku dozvolu ili projekat za izvođenje zahtevnih i tehnički i tehnološki specifičnih objekata - zgrada (kategorije V) i inženjerskih objekata ili zahtevnih rekonstrukcija za te objekte, projekata postrojenja, uređaja, instalacija, tehnoloških projekata za zahtevne i tehnički i tehnološki specifične industrijske i druge privredne objekte, kao i drugi projekti za izgradnju tih objekata, koji se odnose na stručnu oblast za koju lice polaže stručni ispit, a u čijoj izradi je lice učestvovalo;
4) za stručne poslove građenja objekata, odnosno izvođenja radova: najmanje jedan projekat za izvođenje zahtevnih i tehnički i tehnološki specifičnih objekata - zgrada (kategorije V) i inženjerskih objekata ili zahtevnih rekonstrukcija za te objekte, projekata postrojenja, uređaja, instalacija, tehnoloških projekata za zahtevne i tehnički i tehnološki specifične industrijske i druge privredne objekte, kao i drugi projekti za izgradnju tih objekata, koji se odnose na stručnu oblast za koju lice polaže stručni ispit, a prema kojima je izgrađen objekat, odnosno izvedeni radovi, a u čijoj izgradnji, odnosno izvođenju radova je lice učestvovalo;
5) za stručne poslove energetske efikasnosti zgrada: najmanje jedan elaborat energetske efikasnosti zgrada kao priloga tehničkoj dokumentaciji u čijoj izradi je lice učestvovalo.
Za lice iz stava 2. ovog člana stručni rezultat (referenca) je najmanje jedan projekat za izvođenje objekta, odnosno radova iz stava 2. ovog člana u čijoj izgradnji, odnosno izvođenju radova je lice učestvovalo.
Polaganje stručnog ispita od strane stranih lica i lica koja su stekla obrazovanje u drugoj državi
Član 8
Lice kome je izdata licenca ili drugo ovlašćenje, odnosno lice koje je upisano u odgovarajući registar nadležnog organa ili tela prema propisima druge države (u daljem tekstu: strano ovlašćeno fizičko lice), može da polaže opšti deo stručnog ispita u skladu sa ovim pravilnikom.
Lice koje je steklo odgovarajuće obrazovanje u drugoj državi, može da polaže opšti i posebni deo stručnog ispita u skladu sa ovim pravilnikom, ukoliko je ispunilo uslove utvrđene posebnim zakonom kojim se uređuje priznavanje stranih profesionalnih kvalifikacija.
Posebni uslovi za polaganje stručnog ispita
Član 9
Lice ima pravo na polaganje stručnog ispita iz užih stručnih oblasti koje pripadaju stručnoj oblasti za koju ima stečeno odgovarajuće obrazovanje i iz kojih je steklo odgovarajuće stručno iskustvo, ostvarilo stručne rezultate i izradilo stručni rad u skladu sa ovim pravilnikom.
Lice koje je položilo stručni ispit iz određene uže stručne oblasti, može da polaže posebni deo stručnog ispita i iz druge uže stručne oblasti, a koja pripada istoj stručnoj oblasti za koju ima stečeno obrazovanje, ukoliko je steklo odgovarajuće stručno iskustvo, ostvarilo stručne rezultate i izradilo stručni rad iz uže stručne oblasti za koju polaže stručni ispit u skladu sa ovim pravilnikom.
Izuzetno od st. 1. i 2. ovog člana, stručni ispit iz stručnih oblasti prostorno planiranje i energetska efikasnost, kao i uže stručne oblasti urbanizam, mogu da polažu i lica koje imaju stečeno obrazovanje iz drugih stručnih oblasti, ukoliko su stekla odgovarajuće stručno iskustvo, ostvarila stručne rezultate i izradila stručni rad iz stručne, odnosno uže stručne oblasti za koju polažu stručni ispit u skladu sa ovim pravilnikom.
Lice koje je položilo stručni ispit za određenu vrstu stručnih poslova iz člana 3. stav 1. ovog pravilnika u okviru određene stručne, odnosno uže stručne oblasti, može da polaže posebni deo stručnog ispita predviđen za drugu vrstu stručnih poslova u okviru iste stručne oblasti, ukoliko je ostvarilo odgovarajući stručni rezultat, steklo odgovarajuće stručno iskustvo za tu vrstu stručnih poslova i izradilo odgovarajući stručni rad u skladu sa ovim pravilnikom.
Lice koje je položilo stručni ispit predviđen za niži stepen obrazovanja, a naknadno stekne viši stepen obrazovanja, može da polaže posebni deo stručnog ispita predviđen za taj stepen obrazovanja, ukoliko je ostvarilo odgovarajući stručni rezultat i steklo odgovarajuće stručno iskustvo i izradilo odgovarajući stručni rad u skladu sa ovim pravilnikom.
3. Način polaganja stručnog ispita, uslovi za izbor i način rada komisije za polaganje stručnog ispita i izdavanja licence
Prijava za polaganje stručnog ispita
Član 10
Lice koje polaže stručni ispit (u daljem tekstu: Kandidat) podnosi prijavu za polaganje stručnog ispita Ministarstvu, odnosno Komori, strukovnoj organizaciji ili udruženju kome je ugovorom povereno vršenje administrativno-stručnih i tehničkih poslova u vezi sa polaganjem stručnog ispita u skladu sa zakonom.
Prijava iz stava 1. ovog člana sadrži:
1) ime, očevo ime i prezime Kandidata;
2) datum, mesto i državu rođenja Kandidata;
3) podatke o prebivalištu, odnosno boravištu Kandidata;
4) vrstu i nivo obrazovanja koje je Kandidat stekao;
5) vrstu stručnih poslova iz člana 3. stav 1. ovog pravilnika i naziv stručne, odnosno uže stručne oblasti iz člana 5. stav 2. ovog pravilnika za koju Kandidat podnosi prijavu;
6) podatak o ispitu za koji se kandidat prijavljuje: ceo ispit, deo ispita (opšti, posebni ili deo opšteg), ponovljeni (popravni) ispit;
7) naziv pravnog lica ili preduzetnika (poslodavca) kod koga je Kandidat bio ili jeste zaposlen, odnosno radno angažovan, kao i vrstu poslova koje obavlja ili je obavljao i godine stručnog iskustva.
Uz prijavu iz stava 1. ovog člana Kandidat dostavlja sledeće dokaze, ukoliko se o tim podacima ne vodi službena evidencija:
1) overenu fotokopiju lične karte ili očitanu ličnu kartu;
2) izvod iz matične knjige rođenih, odnosno izjavu kojom se kandidat opredeljuje da li će sam pribaviti podatke o činjenicama o kojima se vodi evidencija ili će to organ učiniti umesto njega;
3) overenu fotokopiju visokoškolske isprave o završenim studijama (diploma), odnosno o završenim osnovnim i master akademskim ili strukovnim studijama (diplome), odnosno o završenim integrisanim akademskim studijama (diploma);
4) overenu fotokopiju dodatka diplomi osnovnih i master akademskih ili strukovnih, odnosno integrisanih studija, koji se izdaje uz diplomu u skladu sa zakonom kojim se uređuje visoko obrazovanje;
5) potvrdu poslodavca iz stava 2. tačka 7) ovog člana o vrsti poslova na kojima je Kandidat bio ili jeste zaposlen ili radno angažovan i stečenom odgovarajućem stručnom iskustvu u skladu sa članom 7. ovog pravilnika, odnosno druge dokaze kojima se dokazuje da je Kandidat bio zaposlen ili radno angažovan na odgovarajućoj vrsti poslova iz odgovarajuće stručne, odnosno uže stručne oblasti;
6) najmanje jedan stručni rezultat (referenca) u smislu člana 7. st. 6. i 7. ovog pravilnika, iz stručne, odnosno uže stručne oblasti za koju lice polaže stručni ispit;
7) izvod - naslovnu stranu stručnog rezultata na kojoj se vidi sastav radnog tima, odnosno da je lice učestvovalo u izradi planskog dokumenta, projekta za građevinsku dozvolu, odnosno projekta za izvođenje ili elaborata energetske efikasnosti zgrada ili potvrdu o učešću u izradi dokumenta ili projekta, potpisanu od strane odgovornog lica koje je rukovodilo njegovom izradom ili drugu vrstu dokaza kojim se potvrđuje učešće u izradi tih dokumenata i projekata (ugovor, rešenje i dr.).
Uz prijavu iz stava 1. ovog člana Kandidat koji je strano fizičko lice koje polaže stručni ispit, odnosno opšti deo stručnog ispita u skladu sa odredbama člana 8. ovog pravilnika, podnosi sledeće dokaze:
1) overenu fotokopiju putne isprave i prijavu boravišta u skladu sa zakonom kojim se uređuje kretanje i boravak stranaca;
2) dokaz o priznavanju strane visokoškolske isprave u skladu sa propisima kojima se uređuje visoko obrazovanje, odnosno priznavanje stranih visokoškolskih isprava radi zapošljavanja;
3) dokaz o upisu u registar nadležnog tela, odnosno kopiju licence ili drugog ovlašćenja izdatog od strane nadležnog organa prema propisima druge države;
4) potvrdu poslodavca o vrsti poslova na kojima je Kandidat bio ili jeste zaposlen ili radno angažovan i stečenom odgovarajućem stručnom iskustvu i stručnom rezultatu iz stava 3. tačka 6) ovog člana, odnosno drugi dokaz kojim se dokazuje da je Kandidat bio zaposlen ili radno angažovan na odgovarajućoj vrsti poslova i ostvario stručni rezultat iz stručne, odnosno uže stručne oblasti za koju polaže stručni ispit;
5) dokaz da se protiv njega ne vode krivični postupci za krivična dela protiv opšte sigurnosti ljudi i imovine, kao i da nije osuđivan u postupcima za ta krivična dela, odnosno da se ne vode postupci za utvrđivanje profesionalne odgovornosti za suspenziju ili oduzimanje licence, odnosno ovlašćenja u državi u kojoj je lice steklo tu licencu ili ovlašćenje, kao i da mu nije suspendovana ili oduzeta licenca.
Dokazi iz stava 4. tač. 3)-5) ovog člana dostavljaju se u overenom prepisu na srpskom jeziku.
Potvrda iz stava 3. tačka 7) ovog člana se dostavlja u slučaju kada se iz naslovne strane, odnosno izvoda iz planskog dokumenta, projekta ili elaborata ne može utvrditi da je lice učestvovalo kao saradnik u njegovoj izradi.
U slučaju polaganja posebnog dela ispita za poslove građenja, odnosno izvođenja radova prema dostavljenom projektu za izvođenje iz člana 7. stav 6. tačka 4) i stav 7. ovog pravilnika, dostavlja se potvrda o učešću u izgradnji, odnosno izvođenju radova, u okviru odgovarajuće stručne oblasti, koja je potpisana od strane odgovornog lica koje je rukovodilo izgradnjom objekta, odnosno izvođenjem radova na osnovu tog projekta ili druga vrsta dokaza kojima se potvrđuje učešće u izgradnji, odnosno izvođenju radova (ugovor, rešenje i dr.).
Ukoliko prijava ne sadrži sve potrebne dokaze iz st. 3. i 4. ovog člana ili se u postupku provere ispunjenosti uslova za polaganje stručnog ispita i izdavanje licence utvrdi da su dostavljeni dokazi nepotpuni ili nedovoljni (stručno iskustvo, dodatak diplomi, potvrde i dr.), Kandidat dopunjava prijavu u roku koji odredi Ministarstvo, odnosno Komora, strukovna organizacija ili udruženje kome je ugovorom povereno vršenje administrativno-stručnih i tehničkih poslova u vezi sa polaganjem stručnog ispita u skladu sa zakonom, koji ne može biti kraći od osam dana od dana prijema obaveštenja o dopuni prijave, a najkasnije do roka za prijavu za naredni ispitni rok.
Uslovi za izbor komisije za polaganje stručnog ispita i izdavanje licenci
Član 11
Stručni ispit se polaže pred Komisijom za polaganje stručnog ispita i izdavanje licenci (u daljem tekstu: Komisija) koju rešenjem obrazuje ministar nadležan za poslove građevinarstva, prostornog planiranja i urbanizma (u daljem tekstu: Ministar) za svaku stručnu, odnosno užu stručnu oblast.
Članovi Komisije se biraju sa liste ispitivača koju utvrđuje Ministarstvo za opšti i posebni deo i to najviše dva člana za opšti deo ispita i najmanje tri člana za svaku stručnu, odnosno užu stručnu oblast iz člana 5. stav 2. ovog pravilnika, od kojih je jedan član predsednik, a jedan član mentor izrade stručnog rada.
Na listi ispitivača iz stava 2. ovog člana, za posebni deo ispita mogu da budu lica koja ispunjavaju sledeće uslove:
1) imaju stečeno odgovarajuće obrazovanje na nivou ekvivalentnom akademskim studijama u obimu od najmanje 300 ESPB iz prostornog planiranja, građevinske, arhitektonske, mašinske, elektrotehničke, tehnološke i druge odgovarajuće tehničke struke, za stručnu, odnosno užu stručnu oblast za koju se obrazuje Komisija;
2) imaju reference iz odgovarajuće stručne, odnosno uže stručne oblasti za koju se obrazuje Komisija;
3) imaju licencu iz odgovarajuće stručne, odnosno uže stručne oblasti za koju se obrazuje Komisija;
4) imaju najmanje deset godina stručnog iskustva iz odgovarajuće stručne, odnosno uže stručne oblasti na stručnim poslovima prostornog ili urbanističkog planiranja, izrade tehničke dokumentacije i priloga tehničkoj dokumentaciji ili građenja objekata i izvođenja radova, ili najmanje deset godina radnog iskustva na inspekcijskim, normativnim ili drugim stručno-analitičkim poslovima iz oblasti prostornog i urbanističkog planiranja, izgradnje objekata, građevinskih proizvoda i energetske efikasnosti zgrada, koji se obavljaju u organima državne uprave, autonomne pokrajine i jedinicama lokalne samouprave, kao i u javnim preduzećima i organizacijama čiji je osnivač Republika Srbija, autonomna pokrajina ili jedinica lokalne samouprave.
Na listi ispitivača iz stava 2. ovog člana za opšti deo ispita mogu da budu diplomirani pravnici sa najmanje pet godina radnog iskustva na inspekcijskim, normativnim ili drugim stručno-analitičkim poslovima iz oblasti prostornog i urbanističkog planiranja, izgradnje objekata, građevinskih proizvoda i energetske efikasnosti zgrada, koji se obavljaju u organima državne uprave, autonomne pokrajine i jedinicama lokalne samouprave, kao i u javnim preduzećima i organizacijama čiji je osnivač Republika Srbija, autonomna pokrajina ili jedinica lokalne samouprave.
Izuzetno od uslova iz stava 3. tačka 3) ovog člana, na listi ispitivača mogu biti i lica koja su položila stručni ispit u skladu sa propisima koji su važili do stupanja na snagu Zakona o planiranju i izgradnji ("Službeni glasnik RS", broj 47/03).
Način rada članova Komisije
Član 12
Komisija zaseda prema utvrđenom ispitnom roku, koji se održava najmanje tri puta godišnje.
Rad Komisije obuhvata pregled prijava Kandidata radi provere ispunjenosti uslova za polaganje stručnog ispita i izdavanje licence, mentorski rad sa Kandidatima, pri izradi stručnog rada i polaganje stručnog ispita putem ispitivanja Kandidata i odbrane stručnog rada.
Prilikom ocene ispunjenosti uslova za polaganje stručnog ispita i izdavanje licence, Komisija utvrđuje:
1) da li podnosilac prijave za polaganje stručnog ispita ima prebivalište na teritoriji Republike Srbije, odnosno boravište u skladu sa zakonom koji uređuje kretanje i boravak stranaca;
2) da li je od strane nadležnog organa utvrđen reciprocitet sa drugom državom, u slučaju kada je podnosilac prijave strano lice;
3) da li je podnosilac prijave stekao odgovarajuću vrstu i nivo obrazovanja na akademskim, odnosno strukovnim studijama, u skladu sa članom 7. st. 1-3. ovog pravilnika;
4) da li podnosilac prijave ispunjava uslove o odgovarajućoj vrsti i nivou obrazovanja u skladu sa dokazom o priznavanju strane visokoškolske isprave, ukoliko je podnosilac lice iz člana 8. ovog pravilnika;
5) da li je podnosilac prijave stekao odgovarajuće stručno iskustvo u skladu sa članom 7. ovog pravilnika;
6) da li podnosilac prijave ima stručne rezultate na poslovima iz odgovarajuće stručne, odnosno uže stručne oblasti za koju se polaže stručni ispit, u skladu sa članom 7. st. 6. i 7. ovog pravilnika.
Kandidata koji je priložio dokumentaciju u skladu sa članom 10. ovog pravilnika i ispunio uslove za polaganje stručnog ispita, Komisija obaveštava o ispunjenosti uslova za polaganje stručnog ispita, kao i o mentoru određenom za izradu stručnog rada, temi i roku za izradu stručnog rada i roku za polaganje stručnog ispita.
Način polaganja stručnog ispita
Član 13
Opšti deo ispita polaže se pred članovima Komisije imenovanim za taj deo ispita i polaže se usmenim putem.
Posebni deo stručnog ispita polaže se pred članovima Komisije imenovanim za taj deo ispita i sastoji se od:
1) izrade stručnog rada iz stručne, odnosno uže stručne oblasti;
2) usmenog dela ispita, odnosno odbrane stručnog rada.
Stručni rad se u zavisnosti od vrste stručnih poslova iz stručne, odnosno uže stručne oblasti iz koje se polaže stručni ispit, izrađuje na osnovu planskog dokumenta, odnosno projekta koji se, za određenu vrstu stručnih poslova, dostavlja u skladu sa članom 7. st. 6. i 7. ovog pravilnika.
Usmeni deo posebnog dela ispita obuhvata odbranu stručnog rada kroz proveru poznavanja zakona i drugih propisa, standarda i normativa iz stručne, odnosno uže stručne oblasti iz koje lice polaže posebni deo stručnog ispita, a koja se u zavisnosti od karaktera stručnog rada, odnosno stručne ili uže stručne oblasti može sprovesti i putem testa.
Stručni rad iz stava 2. tačka 1) ovog člana može biti dostavljen Komisiji elektronskim putem, a na isti način mogu biti vršene i konsultacije sa mentorom pri njegovoj izradi.
Polaganje stručnog ispita, može biti organizovano i elektronskim putem (web aplikacijom i dr.) u slučaju proglašenja vanredne situacije od strane nadležnog organa, a u skladu sa propisom kojim se uređuje upravljanje u vanrednim situacijama.
Ocenjivanje na ispitu
Član 14
Kandidat može pristupiti polaganju posebnog dela stručnog ispita ako je podneo kompletnu dokumentaciju iz člana 10. ovog pravilnika i ako je njegov stručni rad pozitivno ocenila Komisija, odnosno mentor.
Kandidat se na stručnom ispitu ocenjuje opisnom ocenom "položio" ili "nije položio" za svaki deo ispita (opšti i posebni deo).
Konačan uspeh Kandidata na stručnom ispitu utvrđuje Komisija.
Ocenom "nije položio" ocenjuje se kandidat koji nije pokazao dovoljno znanje iz opšteg dela ili u odbrani stručnog rada (posebni deo ispita).
Ukoliko je Kandidat za neki od delova stručnog ispita ocenjen ocenom "nije položio", Kandidat polaže popravni ispit u prvom narednom ispitnom roku.
Ako Kandidat ne položi popravni ispit u dva uzastopna roka, upućuje se na ponovno polaganje celog ispita.
Odustajanje od polaganja i odlaganje polaganja stručnog ispita
Član 15
Ako Kandidat ne pristupi polaganju stručnog ispita ili ako pre početka polaganja ispita, odnosno pre početka izrade stručnog rada, izjavi da odustaje od ispita, smatraće se da nije polagao ispit.
Ako Kandidat neopravdano odustane od započetog polaganja stručnog ispita (samovoljan prekid polaganja nekog dela ispita i sl.), odnosno ako odustane od započete izrade stručnog rada, smatraće se da ispit nije položio.
U slučaju iz st. 1. i 2. ovog člana, Kandidat podnosi novu prijavu za polaganje stručnog ispita, uz dostavljanje dokumentacije iz člana 10. ovog pravilnika, ukoliko ta dokumentacija nije ranije dostavljena.
Započeto polaganje stručnog ispita može se odložiti, ako je Kandidat zbog bolesti ili iz drugih opravdanih razloga bio sprečen da nastavi polaganje stručnog ispita, u kom slučaju ne dostavlja novu prijavu.
Zahtev za odlaganje ispita u slučaju iz stava 4. ovog člana sa potrebnim dokazima Kandidat podnosi Komisiji najmanje tri dana pre dana određenog za polaganje stručnog ispita.
Zapisnik o polaganju stručnog ispita
Član 16
O polaganju stručnog ispita vodi se zapisnik koji sadrži:
1) ime i prezime Kandidata;
2) podatke o stečenom obrazovanju (nivo i vrsta obrazovanja, kao i naziv stručne, odnosno uže stručne oblasti);
3) naziv vrste poslova iz člana 3. stav 1. ovog pravilnika, kao i stručne, odnosno uže stručne oblasti iz člana 5. stav 2. ovog pravilnika, za koje je Kandidat polagao stručni ispit;
4) sastav Komisije;
5) datum i mesto polaganja stručnog ispita;
6) naziv i temu stručnog rada;
7) postavljena pitanja;
8) ocenu iz svakog dela ispita i konačan uspeh Kandidata;
9) zaključak o odlaganju ili odustanku od ispita, kao i o upućivanju na popravni ispit.
Zapisnik potpisuju predsednik i članovi Komisije.
Potvrda o položenom stručnom ispitu
Član 17
Na osnovu zapisnika iz člana 16. ovog pravilnika, Kandidatu koji je položio stručni ispit Ministarstvo, odnosno Komora, strukovna organizacija ili udruženje kome je ugovorom povereno vršenje administrativno-stručnih i tehničkih poslova u vezi sa polaganjem stručnog ispita izdaje potvrdu o položenom stručnom ispitu za odgovarajuću stručnu, odnosno užu stručnu oblast iz člana 5. stav 2. ovog pravilnika (u daljem tekstu: Potvrda).
Potvrda iz stava 1. ovog člana sadrži:
1) naziv izdavaoca Potvrde;
2) propis na osnovu kog se izdaje Potvrda;
3) ime, prezime i mesto rođenja Kandidata;
4) naziv vrste poslova, kao i naziv stručne, odnosno uže stručne oblasti za koju je položen stručni ispit;
5) registarski broj evidencije;
6) datum izdavanja Potvrde;
7) potpis predsednika Komisije i Ministra, odnosno predsednika Komore, ili ovlašćenog lica strukovne organizacije ili udruženja kome je ugovorom povereno vršenje administrativno-stručnih i tehničkih poslova u vezi sa polaganjem stručnog ispita.
Vođenje evidencije o položenom stručnom ispitu
Član 18
Evidenciju lica koja su položila stručni ispit vodi Ministarstvo, odnosno Komora, strukovna organizacija ili udruženje kome je ugovorom povereno vršenje administrativno-stručnih i tehničkih poslova u vezi sa polaganjem stručnog ispita u skladu sa zakonom.
Po okončanju ispitnog roka Komora, odnosno strukovna organizacija ili udruženje iz stava 1. ovog člana, dostavlja Ministarstvu evidenciju lica koja su položila stručni ispit.
Evidencija lica koja su položila stručni ispit sadrži sledeće podatke o kandidatu:
1) ime i prezime;
2) godinu i mesto rođenja;
3) prebivalište, odnosno boravište;
4) datum polaganja stručnog ispita;
5) podatke o uspehu na ispitu;
6) naziv stručnih poslova iz člana 3. stav 1. ovog pravilnika, kao i stručne, odnosno uže stručne oblasti iz člana 5. stav 2. ovog pravilnika za koje je Kandidat polagao stručni ispit;
7) datum izdavanja i broj Potvrde.
III USLOVI I NAČIN IZDAVANJA I PRODUŽAVANJA LICENCE, KAO I USLOVI IZDAVANJA LICENCE ZA OBAVLJANJE STRUČNIH POSLOVA STRANIM LICIMA, IZGLED I SADRŽINA SVEČANE FORME LICENCE
Opšti uslovi za izdavanje licence
Član 19
Licu koje je ispunilo uslove iz člana 7. ovog pravilnika, odnosno položilo stručni ispit iz odgovarajuće stručne, odnosno uže stručne oblasti iz člana 5. stav 2. ovog pravilnika, na predlog Komisije, Ministar izdaje licencu za prostornog planera, urbanistu, arhitektu urbanistu, inženjera, arhitektu, pejzažnog arhitektu i izvođača, za obavljanje stručnih poslova prostornog i urbanističkog planiranja, izrade tehničke dokumentacije, građenja objekata i izvođenja radova, kao i za obavljanje stručnih poslova izrade elaborata energetske efikasnosti i energetske sertifikacije zgrada.
Licence koje se izdaju za stručne poslove iz stava 1. ovog člana prema stručnim, odnosno užim stručnim oblastima iz člana 5. stav 2. ovog pravilnika, date su u Prilogu 2 - Licence koje se izdaju za stručne poslove (prostorno i urbanističko planiranje, izrada tehničke dokumentacije i energetska efikasnost zgrada, građenje objekata, odnosno izvođenje radova) prema stručnim, odnosno užim stručnim oblastima, koji je odštampan uz ovaj pravilnik i čini njegov sastavni deo.
Uslovi za izdavanje licence za prostornog planera, urbanistu i arhitektu urbanistu
Član 20
Licenca za prostornog planera izdaje se licima sa stečenim odgovarajućim obrazovanjem iz stručne oblasti prostorno planiranje, kao i stručne oblasti arhitektura, odnosno uže stručne oblasti urbanizam i položenim stručnim ispitom iz stručne oblasti prostorno planiranje, za obavljanje stručnih poslova prostornog planiranja, u skladu sa zakonom i propisom kojim se uređuju stručni poslovi prostornog i urbanističkog planiranja, izrade tehničke dokumentacije, građenja i energetske efikasnosti, kao i poslovi vršenja tehničke kontrole projekata i stručnog nadzora u toku građenja koje obavljaju licencirana lica u okviru stručnih, odnosno užih stručnih oblasti (u daljem tekstu: propis kojim se uređuju stručni poslovi licenciranih lica).
Osim lica iz stava 1. ovog člana, licenca za prostornog planera izdaje se i licima sa stečenim odgovarajućim obrazovanjem iz stručnih oblasti građevinsko, elektrotehničko, mašinsko, saobraćajno, geodetsko i geološko inženjerstvo, pejzažna arhitektura, šumarstvo i poljoprivreda, koja su položila stručni ispit iz stručne oblasti prostorno planiranje, za obavljanje stručnih poslova prostornog planiranja iz obuhvata tih stručnih, odnosno užih stručnih oblasti, u skladu sa zakonom i propisom kojim se uređuju stručni poslovi licenciranih lica.
Licenca za urbanistu izdaje se licima sa stečenim odgovarajućim obrazovanjem iz stručnih oblasti prostorno planiranje, pejzažna arhitektura, građevinsko, elektrotehničko, mašinsko, saobraćajno, geodetsko i geološko inženjerstvo, šumarstvo i poljoprivreda i položenim stručnim ispitom iz uže stručne oblasti urbanizam, za obavljanje stručnih poslova urbanističkog planiranja iz obuhvata tih stručnih, odnosno užih stručnih oblasti, u skladu sa zakonom i propisom kojim se uređuju stručni poslovi licenciranih lica.
Licenca za arhitektu urbanistu izdaje se licima sa stečenim odgovarajućim obrazovanjem iz stručne oblasti arhitektura, odnosno uže stručne oblasti urbanizam i položenim stručnim ispitom iz uže stručne oblasti urbanizam, za obavljanje stručnih poslova urbanističkog planiranja, u skladu zakonom i propisom kojim se uređuju stručni poslovi licenciranih lica.
Uslovi za izdavanje licence za arhitektu i pejzažnog arhitektu
Član 21
Licenca za arhitektu izdaje se licima sa stečenim odgovarajućim obrazovanjem iz stručne oblasti arhitektura i položenim stručnim ispitom iz stručne oblasti arhitektura, za obavljanje stručnih poslova izrade tehničke dokumentacije (projekata) i drugih stručnih poslova iz obuhvata te stručne oblasti, u skladu sa zakonom i propisom kojim se uređuju stručni poslovi licenciranih lica.
Licenca za pejzažnog arhitektu izdaje se licima sa stečenim odgovarajućim obrazovanjem iz stručne oblasti pejzažna arhitektura i položenim stručnim ispitom iz stručne oblasti pejzažna arhitektura, za obavljanje stručnih poslova izrade tehničke dokumentacije (projekata) i drugih stručnih poslova iz obuhvata te stručne oblasti, u skladu sa zakonom i propisom kojim se uređuju stručni poslovi licenciranih lica.
Licenca za arhitektu za energetsku efikasnost zgrada izdaje se licima sa stečenim odgovarajućim obrazovanjem iz stručne oblasti arhitektura i položenim stručnim ispitom iz oblasti energetska efikasnost zgrada, za obavljanje stručnih poslova izrade elaborata energetske efikasnosti i energetske sertifikacije zgrada, u skladu sa zakonom i propisom kojim se uređuju stručni poslovi licenciranih lica.
Uslovi za izdavanje licence za inženjera
Član 22
Licenca za inženjera izdaje se licima sa stečenim odgovarajućim obrazovanjem iz stručnih oblasti građevinskog, elektrotehničkog, mašinskog, saobraćajnog, geodetskog, tehnološkog, metalurškog i geološkog inženjerstva, šumarstva i poljoprivrede i položenim stručnim ispitom iz odgovarajuće stručne, odnosno uže stručne oblasti, za obavljanje stručnih poslova izrade tehničke dokumentacije (projekata) i drugih stručnih poslova iz obuhvata te stručne, odnosno uže stručne oblasti, u skladu sa zakonom i propisom kojim se uređuju stručni poslovi licenciranih lica.
Licenca za inženjera za energetsku efikasnost zgrada izdaje se licima sa stečenim odgovarajućim obrazovanjem iz stručnih oblasti građevinskog, elektrotehničkog i mašinskog inženjerstva i položenim stručnim ispitom iz oblasti energetska efikasnost zgrada, za obavljanje stručnih poslova izrade elaborata energetske efikasnosti i energetske sertifikacije zgrada, u skladu sa zakonom i propisom kojim se uređuju stručni poslovi licenciranih lica.
Uslovi za izdavanje licence za izvođača
Član 23
Licenca za izvođača izdaje se licima sa stečenim odgovarajućim obrazovanjem iz stručnih oblasti arhitektura, pejzažna arhitektura, građevinsko, elektrotehničko, mašinsko, saobraćajno, geodetsko, tehnološko, metalurško i geološko inženjerstvo, šumarstvo i poljoprivreda i položenim stručnim ispitom iz odgovarajuće stručne, odnosno uže stručne oblasti, za obavljanje stručnih poslova građenja objekata, odnosno izvođenja radova iz obuhvata te stručne oblasti, u skladu sa zakonom i propisom kojim se uređuju stručni poslovi licenciranih lica.
Osim lica iz stava 1. ovog člana, licenca za izvođača izdaje se i licima sa stečenim odgovarajućim obrazovanjem iz stručnih oblasti arhitektura, građevinsko, elektrotehničko, mašinsko, saobraćajno i geodetsko inženjerstvo, koja su položila stručni ispit u skladu sa članom 7. stav 2. ovog pravilnika, a iz odgovarajuće stručne, odnosno uže stručne oblasti, za obavljanje stručnih poslova građenja objekata, odnosno izvođenja radova iz obuhvata te stručne oblasti, u skladu sa zakonom i propisom kojim se uređuju stručni poslovi licenciranih lica.
Izdavanje licence za obavljanje stručnih poslova stranim licima
Član 24
Licenca iz čl. 20-23. ovog pravilnika izdaje se stranom ovlašćenom fizičkom licu pod uslovima reciprociteta, ukoliko ispunjava uslove utvrđene zakonom kojim se uređuju planiranje i izgradnja, propisima donetim da osnovu tog zakona, kao i posebnim zakonima kojima se uređuje priznavanje stranih profesionalnih kvalifikacija i zapošljavanje i rad stranaca.
Licenca se izdaje licu iz stava 1. ovog člana ukoliko ispunjava i uslove iz člana 10. stav 4. tačka 5) ovog pravilnika.
Licenca iz čl. 20-23. ovog pravilnika izdaje se stranom fizičkom licu pod uslovima reciprociteta, ukoliko ispunjava uslove utvrđene zakonom kojim se uređuju planiranje i izgradnja, propisima donetim da osnovu tog zakona, kao i posebnim zakonima kojima se uređuje priznavanje stranih profesionalnih kvalifikacija i zapošljavanje i rad stranaca.
Proveru ispunjenosti uslova iz st. 1-3. ovog člana vrši Komisija iz člana 11. ovog pravilnika.
Licu iz stava 1. ovog člana radi obavljanja poslova u Republici Srbiji izdaje se odgovarajuća licenca na period od godinu dana od dana izdavanja licence, uz mogućnost produženja na osnovu podnetog zahteva za produžavanje važnosti licence, u kom slučaju se prilikom podnošenja zahteva, dostavlja dokaz da je u trenutku podnošenja zahteva lice upisano u registar nadležnog tela države u kojoj mu je izdato ovlašćenje, odnosno da ovlašćenje nije suspendovano ili oduzeto u skladu sa članom 10. stav 4. tačka 5) ovog pravilnika.
Licenca iz stava 1. ovog člana predstavlja osnov za upis u evidenciju iz člana 34. ovog pravilnika, u skladu sa uslovima propisanim ovim pravilnikom.
Rešenje o izdavanju licence
Član 25
Licenca iz čl. 20-24. ovog pravilnika za obavljanje stručnih poslova iz određene stručne, odnosno uže stručne oblasti izdaje se rešenjem Ministra u skladu sa zakonom.
Uslovi za produženje licence
Član 26
Licima kojima je izdata licenca i koja imaju upisan aktivan status u registrima iz čl. 32. i 33. ovog pravilnika, Ministar proverava ispunjenost uslova za produžavanje licence na svake tri godine od dana izdavanja licence u skladu sa zakonom i ovim pravilnikom.
U postupku provere ispunjenosti uslova za produženje licence, naročito se proverava da li je protiv lica kome je izdata licenca pokrenuto, odnosno okončano utvrđivanje profesionalne odgovornosti u skladu sa članom 28. ovog pravilnika i da li je lice kome je izdata licenca, u periodu za koji se vrši provera važenja licence, obavilo stručno usavršavanje u oblasti za koju je izdata licenca u skladu sa zakonom i propisom kojim se uređuju uslovi i kriterijumi na osnovu kojih se izdaje akreditacija, kriterijumi za utvrđivanje programa stručnog usavršavanja za pojedine stručne oblasti, uslovi i način sprovođenja stručnog usavršavanja licenciranih i drugih zainteresovanih lica (u daljem tekstu: propis kojim se uređuje stručno usavršavanje).
U slučaju kada se u postupku provere iz stava 1. ovog člana, utvrdi da ne postoje uslovi za produženje licence u skladu sa zakonom i ovim pravilnikom, donosi se rešenje Ministra kojim se ta činjenica utvrđuje i sprovodi u odgovarajućem registru iz čl. 32. i 33. ovog pravilnika, upisom statusa "nije aktivan".
Izgled i sadržina svečane forme licence
Član 27
Licu koje je upisano u odgovarajući registar iz čl. 32. i 33. ovog pravilnika, odnosno evidenciju iz člana 34. ovog pravilnika, a na osnovu rešenja iz člana 25. ovog pravilnika, na lični zahtev izdaje se svečana forma licence.
Licenca u formi iz stava 1. ovog člana izdaje se na obrascu formata A4, veličine 210 x 297 mm.
Izgled licence iz stava 1. ovog člana dat je u Prilogu 3, koji je odštampan uz ovaj pravilnik i čini njegov sastavni deo.
U gornjem delu na sredini svečane forme licence se nalazi grb Republike Srbije i naziv ministarstva nadležnog za izdavanje licenci.
Na licenci se upisuju sledeći podaci:
1) ime, srednje slovo i prezime licenciranog lica;
2) podatak o stečenom obrazovanju, odnosno stručnom zvanju licenciranog lica;
3) podatak o stečenom profesionalnom nazivu, odnosno licenci za obavljanje određenih stručnih poslova;
4) naziv stručne, odnosno uže stručne oblasti za koju je izdata licenca;
5) broj licence, broj i datum donošenja rešenja o izdavanju licence;
6) datum i mesto izdavanja svečane forme licence;
7) pečat ministarstva nadležnog za izdavanje licenci i potpis ministra.
Izrada duplikata licence vrši se na osnovu podnetog zahteva.
IV USLOVI ZA UTVRĐIVANJE PROFESIONALNE ODGOVORNOSTI (SUSPENDOVANJE I ODUZIMANJE LICENCE)
Utvrđivanje profesionalne odgovornosti
Član 28
Utvrđivanje profesionalne odgovornosti može pokrenuti svako zainteresovano lice, Ministarstvo, odnosno drugi nadležni organ po službenoj dužnosti, kao i Sud časti Inženjerske komore Srbije, ukoliko dođe do saznanja da licencirano lice nesavesno, nezakonito, odnosno nestručno obavlja poslove za koje mu je izdata licenca, ili mu je licenca izdata na osnovu netačnih ili neistinitih podataka.
Utvrđivanje profesionalne odgovornosti sprovodi komisija za utvrđivanje povrede profesionalnih standarda i normativa koju rešenjem obrazuje Ministar.
Ukoliko komisija iz stava 2. ovog člana utvrdi profesionalnu odgovornost licenciranog lica, a u slučaju ispunjenosti nekog od uslova propisanih čl. 29. i 30. ovog pravilnika, Ministar donosi rešenje o suspendovanju ili oduzimanju licence na osnovu koga se sprovodi promena u registrima iz čl. 32. i 33. ovog pravilnika, odnosno evidenciji iz člana 34. ovog pravilnika, u skladu sa zakonom.
Uslovi za suspendovanje, odnosno oduzimanje licence usled nesavesnog i nezakonitog obavljanja stručnih poslova
Član 29
Na predlog komisije iz člana 28. ovog pravilnika izdata licenca se suspenduje na period od šest meseci do pet godina, odnosno oduzima usled nesavesnog i nezakonitog obavljanja stručnih poslova, u slučaju:
1) da se u postupku provere utvrdi da je licenca izdata na osnovu netačnih i neistinitih podataka;
2) da lice kome je izdata licenca, bude osuđeno na bezuslovnu kaznu zatvora u trajanju od najmanje šest meseci za krivično delo protiv službene dužnosti ili krivično delo učinjeno iz koristoljublja, ili za delo učinjeno obavljanjem poslova za koje mu je izdata licenca;
3) da je licu, kome je izdata licenca, izrečena mera bezbednosti zabrane vršenja određenih poziva, delatnosti i dužnosti za koje mu je izdata licenca;
4) da se u postupku provere utvrdi da lice, u vršenju poslova za koje mu je izdata licenca postupa na nemoralan i nedostojan način, odnosno na način koji nije u skladu sa etičkim standardima struke;
5) da se utvrdi da je lice kome je izdata licenca u skladu sa zakonom i ovim pravilnikom funkcioner i da obavlja stručne poslove protivno odredbama zakona kojim se uređuje sprečavanje korupcije, odnosno bez saglasnosti Agencije za sprečavanje korupcije.
Uslovi za suspendovanje, odnosno oduzimanje licence usled nestručnog obavljanja stručnih poslova
Član 30
Na predlog komisije iz člana 28. ovog pravilnika izdata licenca se suspenduje na period od šest meseci do pet godina, odnosno oduzima usled nestručnog obavljanja stručnih poslova, ako se utvrdi da je lice kome je izdata licenca za obavljanje poslova iz određene stručne, odnosno uže stručne oblasti:
1) rukovodilo, odnosno izradilo prostorni plan, urbanistički plan ili urbanističko-tehničku dokumentaciju suprotno zakonu i opštim planskim dokumentima, odnosno planskim dokumentima šireg područja i planu detaljne regulacije;
2) izradilo projekat za građevinsku dozvolu suprotno zakonu i propisima donetim na osnovu zakona, prostornom ili urbanističkom planu, odnosno urbanističko-tehničkom dokumentu;
3) izradilo projekat za građevinsku dozvolu suprotno lokacijskim uslovima;
4) izradilo elaborat energetske efikasnosti, vršilo energetski pregled zgrada, odnosno učestvovalo u energetskoj sertifikaciji zgrada suprotno propisima kojima se uređuje energetska efikasnost zgrada;
5) izradilo projekat za izvođenje suprotno građevinskoj dozvoli;
6) izradilo idejni ili projekat za građevinsku dozvolu, odnosno potpisalo izveštaj o izvršenoj tehničkoj kontroli projekta za građevinsku dozvolu i potvrdilo ispravnost projekta za građevinsku dozvolu na samom projektu, odnosno potpisalo izveštaj o izvršenoj stručnoj kontroli generalnog ili idejnog projekta, suprotno zakonu i propisima donetim na osnovu zakona, tehničkim standardima i normativima;
7) rukovodilo građenjem objekta ili gradilo objekat bez građevinske dozvole, rešenja o odobrenju izvođenja radova, prijave početka izvođenja radova, odnosno projekta za izvođenje na osnovu koga se izvode radovi;
8) rukovodilo građenjem objekta ili gradilo objekat suprotno projektu za izvođenje, naročito u pogledu ispunjavanja osnovnih zahteva za objekat, gabarita objekta i organizacije prostora;
9) u vršenju stručnog nadzora postupalo suprotno zakonu i propisima donetim na osnovu zakona;
10) postupilo suprotno propisima kojima se uređuje vođenje građevinskog dnevnika, građevinske knjige i knjige inspekcije;
11) postupilo suprotno propisima i uslovima kojima se obezbeđuje zaštita životne sredine, zaštita života i zdravlja ljudi, zaštita od požara, kao i zaštita prirode i kulturno-istorijskih dobara;
12) potpisalo stručno mišljenje koje nije zasnovano na dokazima i pravilima struke, odnosno koje je suprotno zakonu i propisima donetim na osnovu zakona;
13) kao odgovorno lice obavljalo poslove za koje ne poseduje licencu, a za čije obavljanje je propisana licenca;
14) obavljalo poslove iz druge stručne, odnosno uže stručne oblasti za koju je propisana druga licenca;
15) netačno ili suprotno zakonu prenelo na teren podatke iz urbanističkih i drugih planova i projekata;
16) učestvovalo u vršenju tehničkog pregleda, postupajući suprotno zakonu, odnosno propisima donetim na osnovu zakona.
V REGISTAR LICENCIRANIH INŽENJERA, ARHITEKATA I PROSTORNIH PLANERA, REGISTAR LICENCIRANIH IZVOĐAČA I EVIDENCIJA STRANIH LICA KOJA OBAVLJAJU STRUČNE POSLOVE
Vođenje registara i evidencije
Član 31
Registar licenciranih inženjera, arhitekata i prostornih planera, registar licenciranih izvođača (u daljem tekstu: Registri) i evidenciju stranih lica (u daljem tekstu: Evidencija) vodi Ministarstvo, odnosno Komora kojoj je ugovorom povereno vođenje registara i evidencije, u skladu sa zakonom.
Registri i Evidencija su elektronske baze podataka u kojima su sadržani podaci o svim licima koja su stekla odgovarajuću licencu u skladu sa zakonom i propisima donetim na osnovu zakona.
Registri i Evidencija se sastoje od podregistara i njihovih sekcija formiranih prema strukama, odnosno stručnim oblastima za koje licencirana lica imaju stečeno obrazovanje u skladu sa zakonom i ovim pravilnikom.
Lica koja imaju stečenu licencu iz druge stručne oblasti u odnosu na stručnu oblast za koju imaju stečeno obrazovanje, kao i lica sa licencom za energetsku efikasnost zgrada upisuju se u odgovarajući podregistar, odnosno sekciju struke, odnosno stručne oblasti za koju imaju stečeno obrazovanje u skladu sa zakonom i ovim pravilnikom.
Lica sa licencom upisuju se u Registre i Evidenciju pod jedinstvenim rednim brojem.
U Registre i Evidenciju se vrši upis, promena i brisanje podataka o licenciranim licima.
Podaci, odnosno činjenice sadržane u Registrima i Evidenciji su od značaja za pravni promet.
Registar licenciranih inženjera, arhitekata i prostornih planera
Član 32
Registar licenciranih inženjera, arhitekata i prostornih planera sadrži:
1) podregistar licenciranih inženjera;
2) podregistar licenciranih arhitekata;
3) podregistar licenciranih prostornih planera.
Podregistar licenciranih inženjera sadrži sekcije licenciranih inženjera građevinarstva, licenciranih inženjera elektrotehnike, licenciranih inženjera mašinstva i licenciranih inženjera ostalih tehničkih struka (tehnologije, metalurgije, geologije, geodezije, saobraćaja, poljoprivrede i šumarstva).
Podregistar licenciranih arhitekata čine sekcije licenciranih arhitekata, licenciranih arhitekata urbanista i licenciranih pejzažnih arhitekata.
Registar licenciranih izvođača
Član 33
Registar licenciranih izvođača sadrži:
1) sekciju licenciranih izvođača za stručnu oblast arhitektura;
2) sekciju licenciranih izvođača za stručnu oblast pejzažna arhitektura;
3) sekciju licenciranih izvođača za stručnu oblast građevinsko inženjerstvo;
4) sekciju licenciranih izvođača za stručnu oblast elektrotehničko inženjerstvo;
5) sekciju licenciranih izvođača za stručnu oblast mašinsko inženjerstvo;
6) sekciju licenciranih izvođača za ostale stručne oblasti (tehnološko, metalurško, geološko, geodetsko, saobraćajno inženjerstvo, šumarstvo i poljoprivreda).
Sekcije iz stava 1. tačka 1) i tač. 3)-6) ovog člana sadrže i podsekcije u koje se upisuju lica koja su stekla licencu odgovornog izvođača radova u skladu sa članom 23. stav 2. ovog pravilnika.
Evidencija stranih lica
Član 34
U Evidenciju se upisuju strana lica kojima je izdata licenca za obavljanje stručnih poslova, a u skladu sa članom 24. stav 5. ovog pravilnika.
Sadržina registara i evidencije
Član 35
Registri i Evidencija sadrže sledeće podatke o licenciranim licima:
1) identifikacione podatke: ime, srednje slovo i prezime, jedinstveni matični broj građana, odnosno drugi lični identifikacioni broj ako je licencirano lice strani državljanin;
2) državu, mesto i datum rođenja;
3) državljanstvo, za strana lica koja se upisuju u Evidenciju;
4) podatak o prebivalištu, odnosno boravištu;
5) podatak o stečenom obrazovanju, odnosno stručnom zvanju;
6) broj licence i datum izdavanja licence, odnosno rešenja o izdavanju licence, sa podacima o vrsti licence, odnosno licencama koje lice poseduje, sa opisom stručnih poslova za koje je izdata licenca;
7) status ("aktivan status" ili status "nije aktivan");
8) podatke o položenom stručnom ispitu (stručna, odnosno uža stručna oblast, datum polaganja i broj potvrde o položenom stručnom ispitu);
9) podatke o profesionalnoj kvalifikaciji za strane državljane (naziv ovlašćenja, stručna oblast i licenca koja je izdata);
10) podatke o postupcima za utvrđivanje profesionalne odgovornosti, suspenziji ili oduzimanju licence (broj i datum rešenja o suspendovanju ili oduzimanju licence);
11) podatke o pravnom licu ili preduzetniku kod koga je licencirano lice zaposleno, odnosno radno angažovano i to: poslovno ime, adresa sedišta, matični broj i PIB;
12) podatke o stručnom usavršavanju (broj ostvarenih bodova u propisanom periodu);
13) podatke o zaključenom osiguranju od profesionalne odgovornosti (individualna, odnosno kolektivna polisa osiguranja), za poslove iz obuhvata licence koja mu je izdata, u skladu sa članom 36. st. 2. i 3. ovog pravilnika;
14) podatke o ostvarenim stručnim rezultatima (referencama);
15) kontakt podatke (broj telefona i adresa elektronske pošte).
Na zahtev licenciranog lica ili nadležnog organa, u Registre i Evidenciju upisuju se i podaci koji nisu sadržani u rešenju o izdavanju licence.
VI NAČIN UPISA U REGISTRE, ODNOSNO EVIDENCIJU I NAČIN VRŠENJA IZMENE I BRISANJA PODATAKA UPISANIH U REGISTRE, ODNOSNO EVIDENCIJU
Način upisa u registar
Član 36
Na osnovu rešenja iz člana 25. ovog pravilnika vrši se upis u odgovarajući registar iz čl. 32. i 33. ovog pravilnika, odnosno evidenciju iz člana 34. ovog pravilnika, po službenoj dužnosti.
Licu koje je upisano u registar, odnosno evidenciju iz stava 1. ovog člana i koje je dostavilo dokaz o zaključenom osiguranju od profesionalne odgovornosti upisuje se "aktivan status" čime se stiče pravo na upotrebu profesionalnog naziva, odnosno pravo na obavljanje stručnih poslova u skladu sa zakonom i propisom kojim se uređuju stručni poslovi licenciranih lica.
Osiguranje od profesionalne odgovornosti iz stava 2. ovog člana dostavlja se u skladu sa zakonom i propisom kojim se uređuju uslovi osiguranja od profesionalne odgovornosti.
Izmene podataka upisanih u registar i evidenciju
Član 37
U slučaju izmene podataka na osnovu kojih je doneto rešenje o izdavanju licence, odnosno na osnovu kojih je Komora izdala licencu u skladu sa propisima koji su važili do stupanja na snagu Zakona o izmenama i dopunama Zakona o planiranju i izgradnji ("Službeni glasnik RS", broj 83/18), izmena podataka u Registrima, odnosno Evidenciji vrši se po donošenju akta kojim se potvrđuje izmena podataka, po službenoj dužnosti.
U slučaju izmene, odnosno dopune drugih podataka sadržanih u Registrima, odnosno Evidenciji, zahtev za izmenu podataka podnosi se odmah, a najkasnije u roku od 15 dana od dana nastanka izmene. Izmena podataka u Registrima se vrši u roku od pet dana od dana prijema zahteva za izmenu podataka.
Ukoliko lice prestane na određeni period da obavlja stručne poslove na osnovu licence koja mu je izdata (profesionalno mirovanje i dr.), u registru iz člana 32. ovog pravilnika, odnosno registru iz člana 33. ovog pravilnika se za to lice i za tu licencu vrši promena statusa, odnosno upisuje status "nije aktivan".
Osim u slučaju iz stava 3. ovog člana, status "nije aktivan" upisuje se i:
1) na lični zahtev;
2) nedostavljanjem važeće polise osiguranja od profesionalne odgovornosti;
3) neispunjavanjem uslova za produženje licence u skladu zakonom i članom 26. ovog pravilnika;
4) suspendovanjem licence u skladu sa zakonom i čl. 29. i 30. ovog pravilnika, odnosno po konačnosti rešenja iz člana 28. stav 3. ovog pravilnika;
5) na osnovu drugih razloga propisanih zakonom, u skladu sa zakonom kojim se uređuju planiranje i izgradnja.
Ponovni upis statusa "aktivan" vrši se za lice kome je istekao period suspenzije licence, kao i za lice kome u postupku provere nije produžena licenca usled neobavljenog kontinuiranog stručnog usavršavanja, ukoliko je u periodu od godinu dana pre ponovnog aktiviranja statusa obavilo kontinuirano stručno usavršavanje u skladu sa propisom kojim se uređuje stručno usavršavanje i koje je dostavilo dokaz o osiguranju od profesionalne odgovornosti u skladu sa članom 36. stav 2. ovog pravilnika.
Brisanje podataka upisanih u registar i evidenciju
Član 38
Podaci o licenciranom licu brišu se iz Registara, odnosno Evidencije:
1) usled smrti;
2) na lični zahtev;
3) usled oduzimanja licence u skladu sa čl. 29. i 30. ovog pravilnika;
4) usled isteka roka važenja licence koja je izdata u skladu sa članom 24. ovog pravilnika.
Brisanje podataka iz Registara, odnosno Evidencije vrši se po utvrđivanju uslova za brisanje licenciranog lica iz stava 1. ovog člana, odnosno po konačnosti rešenja o oduzimanju licence iz člana 28. stav 3. ovog pravilnika, po službenoj dužnosti.
Uverenje o upisu u registar, odnosno evidenciju
Član 39
Na lični zahtev licenciranog lica izdaje se uverenje o profesionalnom nazivu, statusu i drugim podacima upisanim u Registre, odnosno Evidenciju.
Izgled uverenja iz stava 1. ovog člana dat je u Prilogu 4, koji je odštampan uz ovaj pravilnik i čini njegov sastavni deo.
Uverenje iz st. 1. i 2. ovog člana osim osnovnih podataka o licenciranom licu, može da sadrži i druge podatke o kojima se vodi službena evidencija u Registrima, a koji se u uverenju navode na zahtev licenciranog lica.
VII NAČIN OBJAVLJIVANJA PODATAKA IZ REGISTARA I EVIDENCIJE
Javnost podataka
Član 40
Javno dostupni podaci iz Registara i Evidencije su:
1) ime, srednje slovo i prezime licenciranog lica;
2) podatak o stečenom obrazovanju, odnosno stručnom zvanju;
3) broj i datum izdavanja licence sa podacima o vrsti licence, odnosno licencama koje lice poseduje (naziv stručne, odnosno uže stručne oblasti za koju je izdata licenca);
4) podatak o statusu licence ("aktivan status" ili status "nije aktivan");
5) podaci o pokrenutim postupcima za utvrđivanje profesionalne odgovornosti (broj i datum rešenja o suspendovanju ili oduzimanju licence).
Pristup podacima iz Registara i Evidencije obezbeđuje se na zvaničnoj internet stranici Ministarstva, odnosno Komore, strukovne organizacije ili udruženja kome je ugovorom povereno vođenje Registara i Evidencije, u skladu sa zakonom.
Podaci koji se objavljuju smatraju se javnim, u skladu sa zakonom kojim se uređuje zaštita podataka o ličnosti.
VIII PRELAZNA I ZAVRŠNA ODREDBA
Prestanak važenja propisa
Član 41
Danom stupanja na snagu ovog pravilnika prestaju da važe Pravilnik o polaganju stručnog ispita u oblasti prostornog i urbanističkog planiranja, izrade tehničke dokumentacije, građenja i energetske efikasnosti, kao i licencama za odgovorna lica i registru licenciranih inženjera, arhitekata i prostornih planera ("Službeni glasnik RS", broj 51/19), osim odredaba čl. 20-24. i člana 26. i Pravilnik o načinu i postupku izbora članova Komisije za utvrđivanje ispunjenosti uslova za izdavanje i oduzimanje licence za odgovornog planera, odgovornog projektanta i odgovornog izvođača, kao i pravu i visini naknade za rad u Komisiji ("Službeni glasnik RS", broj 50/19).
Stupanje na snagu
Član 42
Ovaj pravilnik stupa na snagu osmog dana od dana objavljivanja u "Službenom glasniku Republike Srbije".
Prilog 1.
SPISAK PRAVNIH IZVORA ZA POLAGANJE STRUČNOG ISPITA
1) Ustav Republike Srbije;
2) Zakon o radu ("Službeni glasnik RS", br. 24/05, 61/05, 54/09, 32/13, 75/14, 13/17 - US, 113/17 i 95/18 - autentično tumačenje);
3) Zakon o opštem upravnom postupku ("Službeni glasnik RS", br. 18/16 i 95/18 - autentično tumačenje);
4) Zakon o planiranju i izgradnji ("Službeni glasnik RS", br. 72/09, 81/09 - ispravka, 64/10 - US, 24/11, 121/12, 42/13 - US, 50/13 - US, 98/13 - US, 132/14, 145/14, 83/18, 31/19, 37/19 - dr. zakon i 9/20);
5) Pravilnik o sadržini, načinu i postupku izrade dokumenata prostornog i urbanističkog planiranja ("Službeni glasnik RS", broj 32/19);
6) Pravilnik o opštim pravilima za parcelaciju, regulaciju i izgradnju ("Službeni glasnik RS", broj 22/15);
7) Pravilnik o klasifikaciji namene zemljišta i planskih simbola u dokumentima prostornog i urbanističkog planiranja ("Službeni glasnik RS", broj 105/20);
8) Pravilnik o sadržini, načinu i postupku izrade i načinu vršenja kontrole tehničke dokumentacije prema klasi i nameni objekata ("Službeni glasnik RS", broj 73/19);
9) Pravilnik o klasifikaciji objekata ("Službeni glasnik RS", broj 22/15);
10) Uredba o lokacijskim uslovima ("Službeni glasnik RS", broj 115/20);
11) Pravilnik o tehničkim standardima planiranja, projektovanja i izgradnje objekata, kojima se osigurava nesmetano kretanje i pristup osobama sa invaliditetom, deci i starim osobama ("Službeni glasnik RS", broj 22/15);
12) Pravilnik o uslovima i normativima za projektovanje stambenih zgrada i stanova ("Službeni glasnik RS", br. 58/12, 74/15 i 82/15);
13) Pravilnik o energetskoj efikasnosti zgrada ("Službeni glasnik RS", broj 61/11);
14) Pravilnik o uslovima, sadržini i načinu izdavanja sertifikata o energetskim svojstvima zgrada ("Službeni glasnik RS", br. 69/12 i 44/18 - dr. propis);
15) Pravilnik o postupku sprovođenja objedinjene procedure elektronskim putem ("Službeni glasnik RS", broj 68/19);
16) Pravilnik o sadržini i načinu vođenja stručnog nadzora ("Službeni glasnik RS", br. 22/15 i 24/17);
17) Pravilnik o sadržini i načinu vršenja tehničkog pregleda objekta, sastavu komisije, sadržini predloga komisije o utvrđivanju podobnosti objekta za upotrebu, osmatranju tla i objekta u toku građenja i upotrebe i minimalnim garantnim rokovima za pojedine vrste objekata ("Službeni glasnik RS", br. 27/15, 29/16 i 78/19);
18) Pravilnik o izgledu, sadržini i mestu postavljanja gradilišne table ("Službeni glasnik RS", broj 6/19);
19) Pravilnik o uslovima osiguranja od profesionalne odgovornosti ("Službeni glasnik RS", broj 40/15);
20) Pravilnik o sadržini i načinu vođenja knjige inspekcije, građevinskog dnevnika i građevinske knjige ("Službeni glasnik RS", broj 62/19);
21) Pravilnik o tehničkim normativima za projektovanje i izvođenje završnih radova u građevinarstvu ("Službeni list SFRJ", broj 21/90);
22) Pravilnik za građevinske konstrukcije ("Službeni glasnik RS", br. 89/19, 52/20 i 122/20);
23) Naredba o obaveznom atestiranju betonskih cevi za kanalizaciju dužine iznad jednog metra ("Službeni list SFRJ", broj 34/85);
24) Pravilnik o tehničkim normativima za beton i armirani beton ("Službeni list SFRJ", broj 11/87), deo koji se odnosi na proizvodnju betona;
25) Pravilnik o tehničkim normativima za čelične žice, šipke i užad za prednaprezanje konstrukcije ("Službeni list SFRJ", br. 41/85 i 21/88);
26) Naredba o obaveznom atestiranju prefabrikovanih elemenata od ćelijastog betona ("Službeni list SFRJ", broj 34/85);
27) Naredba o obaveznom atestiranju vijaka, navrtki i podloški za spojeve nosećih čeličnih konstrukcija ("Službeni list SFRJ", broj 61/85);
28) Naredba o obaveznom atestiranju frakcionisanog kamenog agregata za beton i asfalt ("Službeni list SFRJ", broj 41/87);
29) Pravilnik o obaveznom atestiranju elemenata tipskih građevinskih konstrukcija na otpornost prema požaru i o uslovima koje moraju ispunjavati organizacije udruženog rada ovlašćene za atestiranje tih proizvoda ("Službeni list SFRJ", broj 24/90);
30) Pravilnik o tehničkim i drugim zahtevima za keramičku sanitarnu opremu ("Službeni list SCG", broj 62/04);
31) Pravilnik o tehničkim i drugim zahtevima za termoizolacione materijale ("Službeni list SCG", broj 54/05);
32) Pravilnik o tehničkim i drugim zahtevima za hidroizolacione materijale ("Službeni list SCG", broj 1/06);
33) Pravilnik o kvalitetu cementa ("Službeni glasnik RS", br. 34/13 i 44/14);
34) Uredba o tehničkim i drugim zahtevima za čelik za armiranje betona ("Službeni glasnik RS", br. 35/15 i 44/16);
35) Uredba o tehničkim i drugim zahtevima za zguru, kao građevinski proizvod namenjen za upotrebu u izgradnji, rekonstrukciji, sanaciji i održavanju nasipa, zasipa i posteljica infrastrukturnih objekata javne namene ("Službeni glasnik RS", broj 69/18);
36) Uredba o tehničkim i drugim zahtevima za pepeo, kao građevinski materijal namenjen za upotrebu u izgradnji, rekonstrukciji, sanaciji i održavanju infrastrukturnih objekata javne namene ("Službeni glasnik RS", broj 56/15);
37) Uredba o tehničkim i drugim zahtevima za konstrukcione hladnooblikovane zavarene šuplje profile od nelegiranih i sitnozrnih čelika ("Službeni glasnik RS", broj 93/15);
38) Pravilnik o tehničkim zahtevima za upotrebu cementa i proizvoda na bazi cementa u izgradnji kolovoznih konstrukcija i zemljanim radovima ("Službeni glasnik RS", broj 26/19);
39) Zakon o građevinskim proizvodima ("Službeni glasnik RS", broj 83/18);
40) Pravilnik o sadržini i načinu izrade deklaracije o performansama ("Službeni glasnik RS", broj 25/19);
41) Pravilnik o zahtevima za imenovanje tela za ocenjivanje i verifikaciju stalnosti performansi ("Službeni glasnik RS", broj 37/19);
42) Pravilnik o načinu sprovođenja ocenjivanja i verifikacije stalnosti performansi građevinskih proizvoda ("Službeni glasnik RS", broj 59/19);
43) Pravilnik o obliku i sadržini srpske tehničke ocene ("Službeni glasnik RS", broj 78/19);
44) Pravilnik o zahtevima za imenovanje tela za tehničko ocenjivanje ("Službeni glasnik RS", broj 87/19);
45) Pravilnik o postupku izrade, načinu donošenja i sadržini srpskog dokumenta za ocenjivanje ("Službeni glasnik RS", broj 87/19);
46) Pravilnik o tehničkim zahtevima za hemijske dodatke betonu, mlaznom betonu, malteru i injekcionoj masi za kablove za prethodno naprezanje ("Službeni glasnik RS", broj 39/19);
47) Pravilnik o tehničkim zahtevima za keramičke pločice ("Službeni glasnik RS", broj 90/19);
48) Pravilnik o tehničkim zahtevima za crepove i fazonske komade od gline i crepove i fazonske komade od betona za pokrivanje krovova i oblaganje zidova ("Službeni glasnik RS", broj 90/19);
49) Pravilnik o tehničkim zahtevima za elemente za zidanje od gline, elemente za zidanje od kalcijum-silikata i blokove od gline za polumontažne sitnorebraste tavanice ("Službeni glasnik RS", broj 90/19);
50) Pravilnik o tehničkim zahtevima za hemijske dodatke betonu, mlaznom betonu, malteru i injekcionoj masi za kablove za prethodno naprezanje ("Službeni glasnik RS", broj 39/19);
51) Pravilnik o tehničkim zahtevima za elemente sistema cevovoda od plastičnih masa za snabdevanje vodom namenjenom za ljudsku upotrebu, transport zaprljane i kanalizacione vode, transport gasovitih goriva i instalacije za grejanje ("Službeni glasnik RS", broj 6/20);
52) Pravilnik o tehničkim zahtevima za frakcionisani agregat za beton i asfalt ("Službeni glasnik RS", broj 78/20);
53) Pravilnik o bezbednosti liftova ("Službeni glasnik RS", br. 15/17 i 21/20);
54) Zakon o državnom premeru i katastru ("Službeni glasnik RS", br. 72/09, 18/10, 65/13, 15/15 - US, 96/15, 47/17 - autentično tumačenje, 113/17 - dr. zakon, 27/18 - dr. zakon, 41/18 - dr. zakon i 9/20 - dr. zakon);
55) Zakon o ozakonjenju objekata ("Službeni glasnik RS", br. 96/15, 83/18 i 81/20 - US);
56) Zakon o kulturnim dobrima ("Službeni glasnik RS", br. 71/94, 52/11 - dr. zakon, 52/11 - dr. zakon i 99/11 - dr. zakon);
57) Zakon o zaštiti životne sredine ("Službeni glasnik RS", br. 135/04, 36/09, 36/09 - dr. zakon, 72/09 - dr. zakon, 43/11 - US, 14/16, 76/18 i 95/18 - dr. zakon);
58) Zakon o strateškoj proceni uticaja na životnu sredinu ("Službeni glasnik RS", br. 135/04 i 88/10);
59) Zakon o proceni uticaja na životnu sredinu ("Službeni glasnik RS", br. 135/04 i 36/09);
60) Zakon o bezbednosti i zdravlju na radu ("Službeni glasnik RS", br. 101/05, 91/15 i 113/17 - dr. zakon);
61) Zakon o zaštiti od požara ("Službeni glasnik RS", br. 111/09, 20/15, 87/18, 87/18 - dr. zakon i 87/18 - dr. zakon);
62) Zakon o putevima ("Službeni glasnik RS", br. 41/18 i 95/18 - dr. zakon);
63) Zakon o prevozu putnika u drumskom saobraćaju ("Službeni glasnik RS", br. 68/15, 41/18, 44/18 - dr. zakon, 83/18, 31/19 i 9/20);
64) Zakon o bezbednosti saobraćaja na putevima ("Službeni glasnik RS", br. 41/09, 53/10, 101/11, 32/13 - US, 55/14, 96/15 - dr. zakon, 9/16 - US, 24/18, 41/18, 41/18 - dr. zakon, 87/18, 23/19 i 128/20 - dr. zakon);
65) Zakon o železnici ("Službeni glasnik RS", broj 41/18);
66) Zakon o vazdušnom saobraćaju ("Službeni glasnik RS", br. 73/10, 57/11, 93/12, 45/15, 66/15 - dr. zakon, 83/18 i 9/20);
67) Zakon o poljoprivrednom zemljištu ("Službeni glasnik RS", br. 62/06, 65/08 - dr. zakon, 41/09, 112/15, 80/17 i 95/18 - dr. zakon);
68) Zakon o vodama ("Službeni glasnik RS", br. 30/10, 93/12, 101/16, 95/18 i 95/18 - dr. zakon);
69) Zakon o šumama ("Službeni glasnik RS", br. 30/10, 93/12, 89/15 i 95/18 - dr. zakon);
70) Zakon o elektronskim komunikacijama ("Službeni glasnik RS", br. 44/10, 60/13 -US, 62/14 i 95/18 - dr. zakon);
71) Zakon o energetici ("Službeni glasnik RS", br. 145/14 i 95/18 - dr. zakon);
72) Zakon o eksplozivnim materijama, zapaljivim tečnostima i gasovima ("Službeni glasnik SRS", br. 44/77, 45/85 i 18/89 i "Službeni glasnik RS", br. 53/93 - dr. zakon, 67/93 - dr. zakon, 48/94 - dr. zakon, 101/05 - dr. zakon i 54/15 - dr. zakon);
73) Zakon o cevovodnom transportu gasovitih i tečnih ugljovodonika i distribuciji gasovitih ugljovodonika ("Službeni glasnik RS", broj 104/09);
74) Zakon o standardizaciji ("Službeni glasnik RS", br. 36/09 i 46/15);
75) Zakon o eksproprijaciji ("Službeni glasnik RS", br. 53/95, 23/01 - SUS, 20/09, 55/13 - US i 106/16 - autentično tumačenje).
Prilog 2.
LICENCE KOJE SE IZDAJU ZA STRUČNE POSLOVE (PROSTORNO I URBANISTIČKO PLANIRANJE, IZRADA TEHNIČKE DOKUMENTACIJE I ENERGETSKA EFIKASNOST ZGRADA, GRAĐENJE OBJEKATA, ODNOSNO IZVOĐENJE RADOVA) PREMA STRUČNIM, ODNOSNO UŽIM STRUČNIM OBLASTIMA
PROSTORNO PLANIRANJE
Licenca
Oznaka licence
Stručna, uža stručna oblast
Stručni ispit
Stečeno obrazovanje
Licencirani prostorni planer
PP 01
Prostorno planiranje
Prostorno planiranje
PP 01-01
Arhitektura, Urbanizam
PP 01-02
Građevinsko, Elektrotehničko, Mašinsko, Saobraćajno, Geodetsko i Geološko inženjerstvo, Pejzažna arhitektura, Šumarstvo i Poljoprivreda
URBANISTIČKO PLANIRANJE
Licenca
Oznaka licence
Stručna, uža stručna oblast
Stručni ispit
Stečeno obrazovanje
Licencirani arhitekta urbanista
UP 02
Urbanizam
Arhitektura, Urbanizam
Licencirani urbanista
UP 02-01
Prostorno planiranje
UP 02-02
Građevinsko, Elektrotehničko, Mašinsko, Saobraćajno, Geodetsko i Geološko inženjerstvo, Pejzažna arhitektura, Šumarstvo i Poljoprivreda
IZRADA TEHNIČKE DOKUMENTACIJE
Licenca
Oznaka licence
Stručna, uža stručna oblast
Stručni ispit
Stečeno obrazovanje
Licencirani arhitekta
AP 02
Arhitektura
Arhitektura
Licencirani pejzažni arhitekta
PaP 03
Pejzažna arhitektura
Pejzažna arhitektura
Licencirani inženjer građevinarstva
GP 04-01
Građevinsko inženjerstvo - građevinske konstrukcije
Građevinsko inženjerstvo
GP 04-02
Građevinsko inženjerstvo - hidrotehnika
GP 04-03
Građevinsko inženjerstvo - saobraćajna infrastruktura
GP 04-04
Građevinsko inženjerstvo - organizacija i tehnologija građenja i upravljanje projektima u građevinarstvu
GP 04-05
Građevinsko inženjerstvo - građevinska geotehnika
Licencirani inženjer elektrotehnike
EP 05-01
Elektrotehničko inženjerstvo - elektroenergetske instalacije i elektromotorni pogoni
Elektrotehničko inženjerstvo
EP 05-02
Elektrotehničko inženjerstvo - proizvodnja i prenos električne energije
EP 05-03
Elektrotehničko inženjerstvo - elektronika i telekomunikacije
Licencirani inženjer mašinstva
MP 06-01
Mašinsko inženjerstvo - termotehnika, termoenergetika i procesna tehnika
Mašinsko inženjerstvo
MP 06-02
Mašinsko inženjerstvo - hidrotehnika
MP 06-03
Mašinsko inženjerstvo - transportna sredstva, skladišta i mašinske tehnologije
Licencirani inženjer saobraćaja
SP 07-01
Saobraćajno inženjerstvo - drumski saobraćaj
Saobraćajno inženjerstvo
SP 07-02
Saobraćajno inženjerstvo - železnički saobraćaj
SP 07-03
Saobraćajno inženjerstvo - rečno-pomorski saobraćaj
SP 07-04
Saobraćajno inženjerstvo - vazdušni saobraćaj
SP 07-05
Saobraćajno inženjerstvo - telekomunikacioni saobraćaj i mreže
SP 07-06
Saobraćajno inženjerstvo - logistika (integralni i industrijski saobraćaj)
Licencirani inženjer geodezije
GeP 08-01
Geodetsko inženjerstvo
Geodetsko inženjerstvo
Licencirani inženjer tehnologije
TP 09-01
Tehnološko inženjerstvo - tehnologije i tehnološki procesi
Tehnološko inženjerstvo
Licencirani inženjer metalurgije
MTP 09-01
Metalurško inženjerstvo - metalurgija
Metalurško inženjerstvo
Licencirani inženjer geologije
GtP 10-01
Geološko inženjerstvo - geotehnika
Geološko inženjerstvo
GtP 10-02
Geološko inženjerstvo - hidrogeologija
GtP 10-03
Geološko inženjerstvo - geofizika
Licencirani inženjer šumarstva
ŠP 11-01
Šumarstvo - zaštita od erozije i melioracije šumskih i poljoprivrednih površina
Šumarstvo (biotehničke nauke)
Licencirani inženjer poljoprivrede
PoP 11-02
Poljoprivreda - hidromelioracioni sistemi u poljoprivredi
Poljoprivreda (biotehničke nauke)
PoP 11-03
Poljoprivreda - prehrambeno-tehnološki procesi
Licencirani arhitekta, odnosno inženjer za energetsku efikasnost zgrada
EE 12-01
Energetska efikasnost zgrada
Arhitektura;
Građevinsko inženjerstvo;
Mašinsko inženjerstvo;
Elektrotehničko inženjerstvo
GRAĐENJE OBJEKATA, ODNOSNO IZVOĐENJE RADOVA
Licenca
Oznaka licence
Stručna, uža stručna oblast
Stručni ispit
Stečeno obrazovanje
Licencirani izvođač arhitekture
AI 02-01
Arhitektura
Arhitektura (osnovne i master akademske ili strukovne studije)
AI 02-01.2
Arhitektura (osnovne akademske ili strukovne studije)
Licencirani izvođač pejzažne arhitekture
PaI 03-01
Pejzažna arhitektura
Pejzažna
Arhitektura (osnovne i master akademske ili strukovne studije)
Licencirani izvođač građevinarstva
GI 04-01.1
Građevinsko inženjerstvo - građevinske konstrukcije
Građevinsko inženjerstvo (osnovne i master akademske ili strukovne studije)
GI 04-02.1
Građevinsko inženjerstvo - hidrotehnika
GI 04-03.1
Građevinsko inženjerstvo - saobraćajna infrastruktura
GI 04-04.1
Građevinsko inženjerstvo - organizacija i tehnologija građenja i upravljanje projektima u građevinarstvu
GI 04-01.2
Građevinsko inženjerstvo - organizacija i tehnologija građenja i upravljanje projektima u građenju
Građevinsko inženjerstvo (osnovne akademske ili strukovne studije)
GI 04-05.1
Građevinsko inženjerstvo - građevinska geotehnika
Građevinsko inženjerstvo (osnovne i master akademske ili strukovne studije)
Licencirani izvođač elektrotehnike
EI 05-01.1
Elektrotehničko inženjerstvo - elektroenergetske instalacije i elektromotorni pogoni
Elektrotehničko inženjerstvo (osnovne i master akademske ili strukovne studije)
EI 05-01.2
Elektrotehničko inženjerstvo (osnovne akademske ili strukovne studije)
EI 05-02.1
Elektrotehničko inženjerstvo - proizvodnja i prenos električne energije
Elektrotehničko inženjerstvo (osnovne i master akademske ili strukovne studije)
EI 05-03.1
Elektrotehničko inženjerstvo - elektronika i telekomunikacije
Elektrotehničko inženjerstvo (osnovne i master akademske ili strukovne studije)
EI 05-03.2
Elektrotehničko inženjerstvo (osnovne akademske ili strukovne studije)
Licencirani izvođač mašinstva
MI 06-01.1
Mašinsko inženjerstvo - termotehnika, termoenergetika i procesna tehnika
Mašinsko inženjerstvo (osnovne i master akademske ili strukovne studije)
MI 06-01.2
Mašinsko inženjerstvo (osnovne akademske ili strukovne studije)
MI 06-02.1
Mašinsko inženjerstvo - hidrotehnika
Mašinsko inženjerstvo (osnovne i master akademske ili strukovne studije)
MI 06-03.1
Mašinsko inženjerstvo - transportna sredstva, skladišta i mašinske tehnologije
Licencirani izvođač saobraćaja
SI 07-01.1
Saobraćajno inženjerstvo - drumski saobraćaj
Saobraćajno inženjerstvo (osnovne i master akademske ili strukovne studije)
SI 07-01.2
Saobraćajno inženjerstvo (osnovne akademske ili strukovne studije)
SI 07-02.1
Saobraćajno inženjerstvo - železnički saobraćaj
Saobraćajno inženjerstvo (osnovne i master akademske ili strukovne studije)
SI 07-03.1
Saobraćajno inženjerstvo - telekomunikacioni saobraćaj i mreže
Saobraćajno inženjerstvo (osnovne i master akademske ili strukovne studije)
Licencirani izvođač geodezije
GeI 08-01.1
Geodetsko inženjerstvo
Geodetsko inženjerstvo (osnovne i master akademske ili strukovne studije)
GeI 08-01.2
Geodetsko inženjerstvo (osnovne akademske ili strukovne studije)
Licencirani izvođač tehnologije
TI 09-01.1
Tehnološko inženjerstvo - tehnologije i tehnološki procesi
Tehnološko inženjerstvo (osnovne i master akademske ili strukovne studije)
Licencirani izvođač metalurgije
MTI 09-01.1
Metalurško inženjerstvo - metalurgija
Metalurško inženjerstvo (osnovne i master akademske ili strukovne studije)
Licencirani izvođač geologije
GTI 10-01.1
Geološko inženjerstvo - geotehnika
Geološko inženjerstvo (osnovne i master akademske ili strukovne studije)
GTI 10-02.1
Geološko inženjerstvo - hidrogeologija
GTI 10-03.1
Geološko inženjerstvo - geofizika
Licencirani izvođač šumarstva
ŠI 11-01.1
Šumarstvo - zaštita od erozije i melioracije šumskih i poljoprivrednih površina
Šumarstvo (biotehničke nauke) (osnovne i master akademske ili strukovne studije)
Licencirani izvođač poljoprivrede
PoI 11-02.1
Poljoprivreda - hidromelioracioni sistemi u poljoprivredi
Poljoprivreda (biotehničke nauke) (osnovne i master akademske ili strukovne studije)
PoI 11-03.1
Poljoprivreda - prehrambeno-tehnološki procesi
Prilog 3.
LICENCA
Prilog 4.
UVERENJE O UPISU U REGISTAR [NAZIV REGISTRA] / EVIDENCIJU STRANIH LICA