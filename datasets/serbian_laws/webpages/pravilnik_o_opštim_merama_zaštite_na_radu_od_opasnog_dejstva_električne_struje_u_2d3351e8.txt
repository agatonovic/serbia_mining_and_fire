Title: PRAVILNIKO OPŠTIM MERAMA ZAŠTITE NA RADU OD OPASNOG DEJSTVA 
 ELEKTRIČNE STRUJE U OBJEKTIMA NAMENJENIM ZA RAD, RADNIM PROSTORIJAMA I 
 NA RADILIŠTIMA
URL: https://www.paragraf.rs/propisi/pravilnik-opstim-merama-zastite-radu-opasnog-dejstva-elektricne-struje.html
Extracted: 2025-07-06T23:12:09.905070
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O OPŠTIM MERAMA ZAŠTITE NA RADU OD OPASNOG DEJSTVA 
 ELEKTRIČNE STRUJE U OBJEKTIMA NAMENJENIM ZA RAD, RADNIM PROSTORIJAMA I 
 NA RADILIŠTIMA
("Sl. glasnik SRS", br. 21/89)
I OPŠTE ODREDBE
Član 1
Ovim pravilnikom utvrđuju se opšte mere zaštite na radu od 
 opasnog dejstva električne struje u objektima namenjenim za rad, radnim prostorijama 
 i na radilištima.
Opšte mere zaštite na radu od opasnog dejstva električne struje 
 primenjuju se i pri obavljanju radova na električnim postrojenjima, pri upotrebi 
 električnih uređaja i pri korišćenju električnih instalacija nazivnih naizmeničnih 
 napona viših od 50 V i učestanosti 50 Hz, odnosno nazivnih jednosmernih napona 
 viših od 120 V bez neizmenične komponente.
Član 2
Mere zaštite na radu propisane ovim pravilnikom obezbeđuju 
 se i primenjuju kod projektovanja, izgradnje, rekonstrukcije i korišćenja investicionih 
 objekata i sredstava rada.
Član 3
Elektrotehnički instalacioni materijal, kao i sve električne 
 naprave, postrojenja, uređaji i sredstva zaštite na radu moraju odgovarati važećim 
 propisima, standardima i opšte priznatim pravilima zaštite na radu.
Član 4
Navedeni izrazi, u smislu ovog pravilnika, imaju sledeća značenja:
1. elektroenergetski objekat (u daljem tekstu: objekat) je 
 građevinsko-elektromontažna celina koja služi za proizvodnju, prenos, transformaciju 
 i distribuciju električne energije;
2. električna pogonska prostorija je prostorija u zgradi ili 
 otvoreni prostor određen prvenstveno za smeštaj i pogon električnih postrojenja 
 u koje je dozvoljen pristup prvenstveno licima koja održavaju takva postrojenja 
 ili njima rukuju, kao i radnicima ovlašćenim da vrše nadzor;
3. zatvorena električna pogonska prostorija je prostorija u 
 zgradi ili otvoreni prostor određen isključivo za smeštaj i pogon električnih 
 postrojenja, koja je prilikom rada postrojenja zaključana i u koju je pristup 
 dozvoljen samo licima koja održavaju ta postrojenja ili njima rukuju i licima 
 koja vrše neposredni nadzor;
4. mesto rada je prostor u objektu ili pored objekta u kome 
 izvršilac obavlja radni zadatak;
5. osigurati mesto rada znači primeniti određeni postupak, 
 zaštitnu opremu i lična zaštitna sredstva u cilju sprečavanja povrede radnika 
 na radu;
6. radovi u blizini napona su takvi radovi koji se obavljaju 
 na propisanoj udaljenosti od dela električnog postrojenja pod naponom koji iz 
 objektivnih razloga nije moguće isključiti;
7. radovi u beznaponskom stanju su takvi radovi koji se izvode 
 na ili pored elektroenergetskih objekata na kojima je sa svih električno provodljivih 
 delova isključen napon, a pre početka rada preduzete propisane zaštitne mere;
8. radovi pod naponom su radovi na delovima elektroenergetskih 
 objekata koji su pod naponom;
9. privremene instalacije su instalacije koje su privremeno 
 postavljene za osvetljenje i pogon za vreme izrade građevinskih objekata i izvođenje 
 drugih radova;
10. zaštitna sredstva su uređaji, naprave, prenosne i prevozne 
 sprave koje služe za zaštitu lica koja rade u ili na električnim postrojenjima 
 od udara električne struje, delovanja električnog luka, električnog polja, produkata 
 gorenja, od pada sa visine i drugih opasnih dejstava po život i zdravlje radnika;
11. osnovna zaštitna sredstva su elektroizolaciona zaštitna 
 sredstva čija izolacija trajno izdržava radni napon električnog postrojenja 
 prilikom dodirivanja električno provodivih delova pod naponom;
12. dopunska zaštitna sredstva su elektroizolaciona zaštitna 
 sredstva koja pri datom naponu ne mogu samostalno da obezbede potrebnu zaštitu 
 od udara električne struje, već prema potrebi dopunjuju osnovna zaštitna sredstva, 
 a kao osnovna zaštitna sredstva mogu služiti za zaštitu od napona dodira i napona 
 koraka;
13. električni udar je takvo stanje u kome radnik postaje deo 
 električnog kola usled direktnog dodira, kao i usled pojave napona dodira, odnosno 
 napona koraka, tako da kroz telo radnika protiče električna struja;
14. radilišta su radni prostori izvan radnih prostorija u kojima 
 se obavlja rad, odnosno u kojima se kreću ili pretežni deo radnog vremena zadržavaju 
 radnici;
15. sigurnosni razmak je najkraće dozvoljeno rastojanje radnika, 
 odnosno neizolovanog alata ili predmeta kojim se radnik služi i dela elektroenergetskog 
 postrojenja pod naponom;
16. prenosni alat je električna mašina na motorni ili magnetni 
 pogon namenjena za obavljanje mehaničkog rada koja se može držati rukom, preneti 
 sa mesta na mesto i odložiti u toku rada, a konstruisana je tako da pogonski 
 i radni deo čine celinu;
17. prenosni alat klase I je takav prenosni alat koji pored 
 osnovne izolacije ima i dodatnu zaštitnu meru od udara električne struje za 
 slučaj proboja izolacije;
18. prenosni alat klase II je takav prenosni alat koji pored 
 osnovne izolacije ima i pojačanu ili dvostruku izolaciju koja ne zahteva zaštitno 
 uzemljenje;
19. prenosni alat klase III je takav prenosni alat koji se 
 priključuje samo na zaštitni mali napon u cilju zaštite od električnog udara;
20. zaštitni mali napon je nazivni napon koji ne prelazi:
- 42 V između dva provodnika kod trofaznog napajanja i između 
 provodnika i uzemljenja,
- 24 V između faznog i neutralnog napajanja pri opterećenom 
 stanju mreže,
- 50 V između faznog provodnika, odnosno 29 V između faznog 
 i neutralnog provodnika u neopterećenom stanju mreže kod trofaznog napajanja;
21. transformator za razdvajanje je transformator predviđen 
 da na principu galvanski odvojenih strujnih kola napaja alat nazivnim naponom 
 (primarni je namotaj galvanski odvojen od sekundarnog dvostrukom, odnosno pojačanom 
 izolacijom);
22. zaštitni transformator za razdvajanje je takav transformator 
 za razdvajanje koji pored galvanske odvojenosti primarnog i sekundarnog namotaja 
 ima i sniženi napon na sekundarnu (u daljem tekstu: zaštitni transformator);
23. postrojenje u pogonu je stanje postrojenja u procesu proizvodnje, 
 prenosa, distribucije i korišćenja električne energije;
24. opsluživanje postrojenja obuhvata nadzor i kontrolu nad 
 stanjem postrojenja, kao i manipulacije i podešavanja;
25. radovi na električnim postrojenjima i objektima obuhvataju 
 radove na održavanju i rekonstrukciji postrojenja.
II KLASIFIKACIJA OPASNOSTI OD ELEKTRIČNE STRUJE I PODELA OBJEKATA 
 NA ZONE OPASNOSTI
Član 5
Prilikom projektovanja, izgradnje ili rekonstrukcije, s obzirom 
 na opasnosti od povređivanja električnom strujom, radne prostorije i prostori 
 klasifikuju se prema spoljašnjim uticajima u skladu sa odgovarajućim jugoslovenskim 
 standardima.
Klasifikacija spoljašnjih uticaja iz stava 1 ovog člana predstavlja 
 elemenat projektnog zadatka za izradu tehničke dokumentacije odgovarajuće električne 
 instalacije.
Član 6
U odnosu na spoljašnje uticaje električna oprema i instalacije 
 u radnim prostorijama i prostorima mora biti izabrana i postavljena prema odgovarajućim 
 jugoslovenskim standardima i važećim tehničkim propisima za takvu vrstu elektroenergetskih 
 instalacija.
Član 7
Prema stepenu opasnosti od električne struje, a u cilju regulisanja 
 bezopasnog pristupa u električna postrojenja preko 1000 V definišu se tri zone, 
 i to:
- I zona - zona slobodnog kretanja, odnosno zona u kojoj nisu 
 potrebna posebna upozorenja i uputstva o ponašanju ni mere zaštite;
- II zona - zona manipulacije i kontrole - u koju spadaju električne 
 pogonske prostorije i zatvorene električne pogonske prostorije;
- III zona - zona opasnosti je prostor oko delova pod naponom 
 na udaljenosti manjoj od sigurnosnog razmaka.
Član 8
Organizacija udruženog rada odgovarajućim aktom utvrđuje zone 
 u svojim objektima u smislu člana 7 ovog pravilnika, uslove pristupa u objekte, 
 kao i način kretanja, pridržavajući se sledećih načela:
a) da je u I zoni dozvoljeno kretanje svim radnicima sa radnim 
 zadatkom, a za posetioce obavezna pratnja stručnog lica;
b) da je u II zoni dozvoljeno slobodno kretanje radnicima elektrostruke 
 korisnika objekta koji dolaze po radnom zadatku, za ostale radnike u zavisnosti 
 od stepena njihove obučenosti i stepena opasnosti koja preti ocenjuje se kada 
 je potrebna pratnja, nadzor, odnosno primena odgovarajućih zaštitnih mera, a 
 posetioci obavezno moraju imati pratnju stručnog lica;
v) da je pristup u III zoni dozvoljen kod radova u beznaponskom 
 stanju:
- radnicima koji sprovode osiguranje mesta rada,
- radnicima navedenim u dokumentu za rad, posle osiguranja 
 mesta rada, izvršnih priprema za rad u blizini napona, odnosno za rad pod naponom,
- licima unutrašnjeg i spoljnog nadzora.
III TEHNIČKE ZAŠTITNE MERE
Član 9
Tehničke zaštitne mere obezbeđuju se izborom i ugradnjom adekvatne 
 opreme i materijala, u skladu sa odgovarajućim standardima i uz primenu drugih 
 zaštitnih mera na osnovu prethodno izvršene klasifikacije prostorija i prostora 
 prema odredbama člana 5 ovog pravilnika.
Član 10
U radnim prostorijama i na radilištima sprovode se odgovarajuće 
 tehničke mere zaštite od električnog udara, požara koji prouzrokuje električna 
 energija, prekomerne struje, kratkih spojeva, prenapona, nedostatka ili pada 
 napona.
U radnim prostorijama i na radilištima klasifikovanih prema 
 spoljašnjim uticajima (član 5), prilikom primene zaštitnih mera iz stava 1 ovog 
 člana uzimaju se u obzir i spoljašnji uticaji.
IV ELEKTRIČNA POSTROJENJA
Član 11
Pristup u električne pogonske prostorije i u zatvorene električne 
 pogonske prostorije po pravilu nije dozvoljen neupućenim i neovlašćenim licima.
Zabrana pristupa iz stava 1 ovog člana ističe se na ulaznim 
 vratima.
Pristup u električne pogonske prostorije i u zatvorene električne 
 pogonske prostorije licima iz stava 1 ovog člana dozvoljen je samo u pratnji 
 stručnog lica.
Član 12
Na elektroenergetskim objektima i postrojenjima mogu samostalno 
 raditi ili radom rukovoditi samo stručna lica.
Na elektroenergetskim objektima i postrojenjima mogu raditi 
 i druga lica, ali samo uz pratnju, odnosno nadzor ovlašćenog radnika.
Ulazak i kretanje posetilaca u elektroenergetskim objektima 
 i postrojenjima vrši se uz obaveznu pratnju stručnog lica, u skladu sa internim 
 aktom organizacije.
1. Osnovna pravila bezbednog rada pri rukovanju električnim postrojenima 
 napona preko 1000 V
1.1. Opsluživanje
Član 13
Vrata prostorija elektropostrojenja moraju stalno biti zaključana. 
 Vrata iz razvodnih postrojenja moraju se otvarati u pravcu drugih prostorija 
 ili spolja i imati samozatvarajuće brave s ručicama, koje se otključavaju bez 
 ključa sa strane razvodnog postrojenja. Vrata između odeljenja istog razvodnog 
 postrojenja ili među susednim prostorijama dva razvodna postrojenja mogu biti 
 bez brave, ali moraju imati uređaj koji učvršćuje vrata u zatvorenom položaju 
 i ne ometa otvaranje vrata u oba smera.
Za svaku prostoriju elektropostrojenja treba imati najmanje 
 dva kompleta ključeva, od kojih je jedan rezervni. Ključevi od prostorija razvodnih 
 postrojenja ne smeju se podudarati sa ključevima za vrata ćelija.
Način obezbeđenja, čuvanja, izdavanja i vraćanja ključeva od 
 prostorija elektropostrojenja uređuje se aktom organizacije.
Član 14
Opsluživanje postrojenja mogu vršiti samo stručna lica.
Stručna lica iz stava 1 ovog člana moraju biti upoznata sa 
 merama zaštite na radu i tehničkom regulativom iz svoje oblasti rada, zatim 
 sa pružanjem prve pomoći kod električnih udara i postupkom u slučaju požara.
Član 15
Pregled električnih postrojenja vrši se isključivo sa spoljne 
 strane ograde, odnosno prepreke.
Izuzetno, pregled zatvorenih razvodnih postrojenja može se 
 vršiti i ulaskom iza ograde, odnosno prepreke, pod uslovom da pregled vrše najmanje 
 dva stručna lica.
Pri vršenju pregleda električnih postrojenja u III zoni opasnosti 
 ne mogu se obavljati drugi radovi.
Član 16
Nije dozvoljen pristup mestu zemljospoja na rastojanju manjem 
 od 4 m u zatvorenim postrojenjima, odnosno na 8 m na otvorenom prostoru.
Izuzetno od stava 1 ovog člana dozvoljen je pristup i na manjem 
 rastojanju samo u slučaju vršenja manipulacija sa komutacionim uređajem pri 
 otklanjanju zemljospoja, a takođe i prilikom oslobađanja postradalog iz strujnog 
 kruga, pri čemu se koriste odgovarajuća zaštitna sredstva.
Član 17
Isključenje strujnog kola pomoću rastavljača vrši se tako što 
 se strujno kolo prethodno prekine odgovarajućim prekidačem snage, zatim proveri 
 da li je mehanizam i stvarno isključen, pa se rastavi strujno kolo odgovarajućim 
 rastavljačima i na kraju proveri ispravnost obavljanja manipulacija.
Manipulacija uključenja vrši se obrnutim redom, uz proveru 
 ispravnosti izvršenih radnji, odnosno postupka.
U toku uključenja, odnosno isključenja strujnog kola lica koja 
 obavljaju manipulacije ne smeju biti ometana od drugih lica, niti se druga lica 
 mogu nalaziti u blizini uređaja sa kojima se manipuliše.
Član 18
Kod manipulacije rasklopnim aparatima koje se vrše pomoću ručnih 
 pogona ili izolacionih motki obavezna je upotreba zaštitnog šlema i elektroizolacionih 
 rukavica.
Član 19
Zamena visokonaponskih osigurača može se vršiti samo u neopterećenom 
 strujnom kolu, a zamena osigurača pod naponom vrši se uz primenu izolacionih 
 klešta i ostalih zaštitnih sredstava.
1.2. Radovi
Član 20
Radovi u električnim postrojenjima s obzirom na zaštitne mere, 
 dele se na tri kategorije:
a) radovi u beznaponskom stanju;
b) radovi u blizini napona; i
v) radovi pod naponom.
Član 21
Prilikom unošenja u električna postrojenja dugačkih provodljivih 
 predmeta i manipulacije sa njima u razvodnim postrojenjima u kojima pojedini 
 delovi pod naponom nisu zaštićeni od dodira, postupa se sa posebnom pažnjom, 
 uz neprekidan nadzor drugog lica.
Član 22
Pri radu u električnim postrojenjima nje dozvoljena upotreba 
 neispravnih izolacionih sredstava.
Član 23
Elektroradovi na otvorenom prostoru ne mogu se obavljati:
- pri nevremenu praćenom atmosferskim pražnjenjem koje se može 
 preneti na mesto rada;
- pri vetru iznad 60 km/h, ako se radovi obavljaju na visini 
 iznad 3 m;
- kod temperature ispod - 18
o
C 
 i iznad +35
o
C u hladu.
Rukovodilac radova odlučuje kada će se prekinuti rad u slučaju 
 iz stava 1 alineja 1 ovog člana i o mogućnosti rada na visini pri vetru brzine 
 ispod 60 km/h.
Rukovodilac radova odlučuje da li je moguć rad pri pojavi kiše, 
 magle i snežnih padavina, a izuzetno može, u slučaju posebnih okolnosti, po 
 sopstvenoj proceni, odlučiti da se rad nastavi i pod težim uslovima iz stava 
 1 ovog člana, osim u slučaju iz alineje 1 tog stava.
1.2.1. Mere za bezbedan rad u beznaponskom stanju
Član 24
Pre početka radova u beznaponskom stanju mesto rada obezbeđuje 
 se primenom zaštitnih mera prema sledećem redosledu:
a) prekidač se isključuje i, ako to konstruktivne karakteristike 
 dozvoljavaju, vidljivo odvaja od napona;
b) sprečava se slučajno ponovno uključivanje prekidača i rastavljača;
v) na odgovarajući način utvrđuje beznaponskom stanje;
g) izvrši uzemljivanje i kratka spajanja;
d) ograđuje mesto rada od delova pod naponom.
Član 25
Prilikom osiguranja mesta rada u trafostanicama sa daljinskim 
 upravljanjem, prethodno se isključuje daljinsko upravljanje i na odgovarajući 
 način sprečava i slučajno ponovno uključenje objekta ili dela objekta na kome 
 se radi.
Član 26
U postrojenjima kod kojih se izvršenje prekida ne može uočiti 
 na vidljiv način, konstatacija prekida vrši se putem pomoćnog strujnog kola 
 sa signalizacijom ili na drugi pouzdan način.
Član 27
U elektroenergetskim objektima naprave za uzemljivanje i kratko 
 spajanje postavljaju se:
- na mestima odvajanja od napona;
- na svakoj isključnoj galvanski odvojenoj deonici u blizini 
 mesta rada, koja može doći pod napon ili se na njoj može indukovati napon;
- na mestu rada, i to na svim provodnicima.
Član 28
Zamena visokonaponskih osigurača i pregled Bucholz relea u 
 beznaponskom stanju može se vršiti i bez kratkog spajanja i uzemljivanja, bez 
 ograđivanja delova pod naponom, kao i bez dozvole za rad izdate u smislu ovog 
 pravilnika, pri čemu se:
- za isključene delove postrojenja smatra kao da su pod naponom;
- zamena visokonaponskih osigurača izvodi izolacionim alatom 
 i primenom ličnih zaštitnih sredstava.
Član 29
Utvrđivanje beznaponskog stanja na jednosistemskim nadzemnim 
 vodovima može se izvršiti i prebacivanjem tankog provodnika sa nabacivačkom 
 puškom preko faznih provodnika.
Član 30
Na nadzemnim vodovima iznad 1000 V, osim uzemljivanja i kratkog 
 spajanja na mestu rada, mora se izvršiti uzemljivanje i kratko spajanje na svim 
 mestima odvajanja od galvanski odvojene mreže koja ostaje pod naponom.
Član 31
Kad se radovi obavljaju samo na jednom stubu, prenosne naprave 
 za uzemljivanje i kratko spajanje na nadzemnom vodu postavljaju se:
- na jednom mestu, što bliže mestu rada, ukoliko se provodnici 
 ne razdvajaju;
- na svakoj galvanski odvojenoj deonici, ukoliko se provodnici 
 razdvajaju u dve ili više galvanski odvojene deonice.
Kad se radovi obavljaju na više stubova, prenosne naprave iz 
 stava 1 ovog člana postavljaju se sa svake strane radne deonice sa koje može 
 da dođe do prodora napona, s tim što udaljenost između postavljenih prenosnih 
 naprava ne sme biti veća od 2 km.
Kad postoji ukrštanje između vodova na radnoj deonici sa drugim 
 vodom pod naponom, na stubu radne deonice koji je najbliži mestu ukrštanja postavljaju 
 se i dodatne prenosne naprave za uzemljivanje i kratko spajanje.
Član 32
Kod radova na kablovskom vodu uzemljivanje i kratko spajanje 
 vrši se obavezno na svim mestima odvajanja od napona, a na mestu rada ako to 
 dozvoljava tehnologija rada.
Ukoliko se mesto rada nalazi na prelasku kabla u nadzemni vod, 
 obavezno se vrši uzemljivanje i kratko spajanje i na mestu rada.
Član 33
Pre početka radova na već određenom kablu treba izvršiti mehaničko 
 probijanje kabla odgovarajućim uređajem ili alatom sa izolovanom ručkom.
Ako zbog tehnologije rada postupak iz stava 1 ovog člana nije 
 izvodljiv, treba primeniti druge dovoljno sigurne metode (primena indikatora 
 sa šiljkom preko izolacije žila i dr.).
Ako je pouzdano utvrđen traženi kabl, ne mora se sprovoditi 
 postupak na način utvrđen st. 1 i 2 ovog člana.
Član 34
Ako kablovi sa uzemljenim metalnim plaštom leže u području 
 uticaja mreže jednosmerne ili naizmenične struje za željeznice ili leže u području 
 naponskog levka mreže sa uzemljenom neutralnom tačkom, metalni omotač se mora 
 premostiti na mestu rada bakarnim provodnikom preseka najmanje 16 mm
2
, 
 i to pre sečenja kabla.
Član 35
Kod radova na kablovskim vodovima preko kojih se može preneti 
 potencijal iz postrojenja napajanja na mesto rada, proračunom i analizom određuju 
 se mesta i način uzemljivanja i kratkog spajanja.
Kod radova na kablovskim vodovima kod kojih, usled dejstva 
 napojne železničke mreže, postoji opasnost od prenetog potencijala, proračunom 
 i analizom utvrđuje se stepen opasnosti i sprovode mere uzemljivanja, kratkog 
 spajanja, izjednačavanja potencijala i druge zaštitne mere.
1.2.2. Mere za bezbedan rad u blizini napona
Član 36
Pri radovima koji se izvode u blizini napona susedni delovi 
 pod naponom osiguravaju se od slučajnog neposrednog ili posrednog dodira, pomoću 
 dovoljno čvrstih i pouzdano postavljenih izolacionih zaštitnih pregrada, ploča, 
 prekrivača i drugih zaštitnih sredstava.
Kod nazivnih napona iznad 1000 V najmanji sigurnosni razmak 
 između delova pod naponom i izolacione zaštitne pregrade ne sme biti manji:
iznad
1 do 6 kV
90 mm u prostoriji
iznad
6 do 10 kV
115 mm u prostoriji
iznad
6 do 10 kV
150 mm na otvorenom
iznad
10 do 20 kV
215 mm u prostoriji i na otvorenom
iznad
20 do 35 kV
325 mm    "
iznad
35 do 110 kV
1100 mm    "
iznad
110 do 220 kV
2200 mm    "
iznad
220 do 400 kV
2900 mm    "
Izuzetno od stava 2 ovog člana, za unutrašnja postrojenja nazivnog 
 napona do 35 kV navedeni razmaci mogu biti i manji, ako se primeni izolaciona 
 zaštitna ploča od materijala takve električne čvrstoće i drugih osobina da izdrži 
 sva propisana ispitivanja za određeni stepen izolacije.
Član 37
Radovi u blizini napona mogu se izvoditi bez primene izolacione 
 zaštitne pregrade ili ploče, ako ne postoji mogućnost primene izolacione zaštitne 
 pregrade ili ploče (postrojenja starijih konstrukcija i sl.).
U slučaju iz stava 1 ovog člana, sigurnosni razmak od delova 
 pod naponom ne sme biti manji:
iznad
1 do 10 kV
400 mm u prostoriji
iznad
1 do 10 kV
700 mm na otvorenom
iznad
10 do 35 kV
700 mm u prostoriji i na otvorenom
iznad
35 do 110 kV
1150 mm    "
iznad
110 do 220 kV
2300 mm    "
iznad
220 do 400 kV
3300 mm    "
Član 38
Pri upotrebi lestava, glomaznih predmeta i transportnih sredstava 
 u spoljnim postrojenjima i kod radova na vodovima, najmanji sigurnosni razmak 
 približavanja od delova pod naponom ne sme biti manji:
do
1 kV
800 mm
iznad
1 do 10 kV
1200 mm
iznad
10 do 35 kV
1500 mm
iznad
35 do 110 kV
2000 mm
iznad
110 do 220 kV
3000 mm
iznad
220 do 400 kV
4000 mm
Član 39
Na višesistemskim dalekovodima napona iznad 35 kV, mogu se 
 izvoditi radovi samo na sistemu koji je isključen, a ako je bar jedan od ostalih 
 sistema pod naponom, moraju biti ispunjeni i sledeći uslovi:
- da sigurnosni razmak nije manji od razmaka iz člana 38 ovog 
 pravilnika za odgovarajući red napona;
- da se radovi ne mogu vršiti istovremeno na više stubova, 
 već samo na jednom stubu, na kome se vrši uzemljivanje i kratko spajanje;
- da krajevi voda ne smeju biti uzemljeni;
- da se izvod između izlaznog rastavljača i prekidača kratko 
 spoji i uzemlji.
Član 40
Na višesistemskim vodovima napona do 35 kV, mogu se izvoditi 
 radovi samo na sistemu koji je isključen, a ako je bar jedan od ostalih sistema 
 pod naponom, moraju biti ispunjeni i sledeći uslovi:
- da se rad obavlja sa pokretnom platformom (korpom) postavljenom 
 sa spoljašnje strane isključenog voda;
- da između radnika i alata, odnosno pribora kojim se služi 
 i delova pod naponom sigurnosni razmak nije manji od razmaka iz člana 38 ovog 
 pravilnika za odgovarajući red napona;
- da se radovi ne mogu vršiti istovremeno na više stubova, 
 već samo na jednom stubu, na kome se vrši uzemljivanje i kratko spajanje;
- da krajevi voda ne smeju biti uzemljeni;
- da je na krajevima voda, ukoliko za to postoji konstrukciona 
 mogućnost, izvršeno uzemljenje i kratko spajanje između prekidača i izlaznog 
 rastavljača.
Član 41
Prilikom izvođenja radova na višesistemskim vodovima iz čl. 
 39 i 40 ovog pravilnika, kad neki od sistema ostaju pod naponom, preuzimaju 
 se i posebne mere za sprečavanje zamene sistema koji je isključen sistemom koji 
 je pod naponom, odnosno mere za utvrđivanje koji je sistem pod naponom.
Član 42
Prilikom izvođenja radova na dalekovodu čija trasa ide uporedo 
 sa dalekovodom pod naponom, na osnovu proračuna i analize elektromagnetnih i 
 elektrostatičkih uticaja dalekovoda pod naponom na dalekovod na kome se izvode 
 radovi, posebno se određuje mesto i način uzemljenja i kratkog spajanja u cilju 
 otklanjanja ovih uticaja.
Mere iz stava 1 ovog člana preduzimaju se i prilikom radova 
 na razvlačenju provodnika uporedo sa nadzemnim vodovima pod naponom, na osnovu 
 proračuna i analize elektromagnetnih i elektrostatičkih uticaja nadzemnih vodova 
 pod naponom na uporedo razvlačene provodnike.
Član 43
Ako se provodnici voda na kome se radi razvlače ili zatežu 
 ispod ili iznad voda pod naponom, preduzimaju se potrebne mere u cilju održavanja 
 sigurnosnog razmaka iz člana 38 ovog pravilnika, za odgovarajući red napona.
Član 44
Ako se na istim stubovima nalaze niskonaponski i visokonaponski 
 vodovi, dozvoljen je rad na niskonaponskom vodu dok se visokonaponski nalazi 
 pod naponom, ako je između radnika i neizolovanog alata, odnosno pribora kojim 
 se radnik služi i delova pod naponom osiguran minimalan razmak prema članu 38 
 ovog pravilnika i ako se niskonaponski vod uzemlji i kratko spoji na mestu rada.
Član 45
Na stubovima vodova visokog napona mogu se izvoditi radovi 
 u blizini delova pod naponom, ako se njima ne narušava stabilnost stuba i ako 
 je obezbeđeno održavanje sigurnosnog razmaka iz člana 38 ovog pravilnika.
Ako u izvođenju radova iz stava 1 ovog člana učestvuju priučena 
 lica, na vidni način označavaju se i granice kretanja.
Član 46
Prilikom sečenja grana i drveća u blizini voda koji se nalazi 
 pod naponom moraju se održavati sigurnosni razmaci iz člana 38 ovog pravilnika.
U toku sečenja, ne sme se dozvoliti nekontrolisani pad drveća 
 i grana u blizini voda. Ne sme se ostaviti zasečeno drvo, a nije dozvoljeno 
 ni penjanje na drvo koje se seče.
Član 47
Prilikom radova na prelazima preko drugih objekata (železnice, 
 putevi i dr.) primenjuju se sledeće zaštitne mere:
- usklađivanje plana radova, kako bi se saobraćaj što manje 
 ometao;
- stalno održavanje sigurnosnog razmaka iz člana 38 ovog pravilnika.
1.2.3. Mere za bezbedan rad pod naponom
Član 48
Radovi na delovima objekata koji su pod naponom mogu se izvoditi 
 ako:
- je izabran sistem rada pod naponom i radni postupak utvrđen 
 i proveren;
- postoje pisana uputstva za svaku vrstu rada;
- postoji odgovarajući izolacioni alat, pomoćna sredstva, zaštitna 
 oprema, odnosno lična zaštitna sredstva za svaku vrstu rada u skladu sa izabranim 
 sistemom rada pod naponom;
- radnik ispunjava posebne psihofizičke sposobnosti za ovaj 
 rad, ako je obučen i ako je izvršena provera njegovog znanja za određene vrste 
 radova pod naponom; i
- je radnik na periodičnim proverama pokazao zadovoljavajuće 
 rezultate u pogledu obučenosti za određenu vrstu rada i psihofizičke sposobnosti.
Član 49
Radovi pod naponom ne smeju se izvoditi ako:
- na mestu rada električna varnica može da izazove požar ili 
 eksploziju; i
- pri postojanju okolnosti iz člana 23 ovog pravilnika.
1.3. Dokumenti za rad
Član 50
Radovi na elektroenergetskom objektu mogu se izvoditi samo 
 na osnovu odgovarajućih dokumenata za rad, kao što su: nalog za rad, dozvola 
 za rad, obaveštenje o završetku rada, depeša i program rada.
Član 51
Nalog za rad kojim nadležni rukovodilac određuje odgovorno 
 stručno lice za izvršenje konkretnog radnog zadatka može se izdati:
- pismeno - preko određenog obrasca ili teleprinterom;
- usmeno uz istovremeno snimanje govora; i
- putem govornih telekomunikacionih veza, uz upisivanje podataka 
 u određene obrasce i sravnjivanje teksta.
Nalog za rad daje se tako da izvršiocu bude jasan zadatak - 
 gde i šta treba da uradi.
Član 52
Dozvola za rad, koja se izdaje za izvođenje radova u beznaponskom 
 stanju u III zoni opasnosti i radova u blizini napona u slučaju primene mera 
 iz člana 24 ovog pravilnika, izdaje se pre početka radova, i to:
- pismeno - na određenom obrascu ili teleprinterom (uz povratnu 
 potvrdu prijema), i
- putem govornih telekomunikacionih veza i uz upisivanja podataka 
 u određene obrasce i sravnjivanje teksta.
Član 53
Obaveštenjem o završetku rada rukovodilac izveštava ovlašćeno 
 lice da su radovi završeni, uklonjen sav alat, materijal i zaštitna oprema i 
 da su radnici udaljeni sa mesta rada, kao i da je objekat spreman za stavljanje 
 u pogon. Prijava završetka radova se podnosi na isti način na koji se izdaje 
 dozvola za rad.
Depešom, koja se obavezno obostrano upisuje u knjigu depeša, 
 daju se kratka i važna obaveštenja, kao i zahtevi i odobrenja pogonskog značaja. 
 Depeša se prenosi putem govornih i telekomunikacionih veza, uz sravnjivanje 
 upisanog teksta telegramom ili teleksom.
Program rada, kojim se objedinjuje rad više radnih grupa i 
 određuje koordinator radova, izrađuje se za složenije radove u kojima učestvuje 
 više radnih grupa.
1.4. Organizacione mere za bezbedan rad
Član 54
Rad na objektima organizuje se tako da se omogući najveća moguća 
 bezbednost radnika.
Za objekte moraju postojati detaljna uputstva o manipulaciji, 
 radu i sigurnosti pri opsluživanju i održavanju postrojenja.
Vršenje nadzora, organizacije rada i neposrednih tehničkih 
 radova, kao i izdavanje dokumenata za rad mogu obavljati samo lica koja imaju 
 potrebne stručne kvalifikacije i ovlašćenja prema odgovarajućim internim aktima 
 organizacije.
Član 55
Sve radove u visokonaponskim objektima uključujući i osiguranje 
 mesta rada uz povećane opasnosti, osim manipulacija i vizuelnih pregleda objekata, 
 moraju vršiti najmanje dva lica.
Ako rad izvodi više radnika, jedan od njih određuje se za rukovodioca 
 radova.
Član 56
Pošto od ovlašćenog lica dobije dozvolu i ostala dokumenta 
 za rad, rukovodilac radova na mestu rada:
- proverava da li su sprovedene zaštitne mere;
- utvrđuje granice delova postrojenja u beznaponskom stanju;
- po potrebi sprovodi dodatne zaštitne mere.
U određenim slučajevima, zavisno od konstrukcije mreže, rukovodilac 
 radova može dobiti i dozvolu za rad za samoisključenje, na osnovu koje je dužan 
 da sam isključi i osigura mesto rada.
Rukovodilac radova pre početka rada upozorava radnike na granice 
 delova postrojenja u beznaponskom stanju i delova pod naponom, na prisutne opasnosti 
 i na primenu ličnih zaštitnih sredstava i zaštitne opreme i upoznaje ih sa sprovedenim 
 zaštitnim merama.
Izvršenje radova može započeti tek kad njihov početak objavi 
 rukovodilac radova, a ne samo na osnovu prethodnog dogovora o tome da će radovi 
 započeti u određeno vreme.
Član 57
Prilikom vršenja merenja i ispitivanja, delovi postrojenja 
 moraju biti uzemljeni i kratko spojeni za sve vreme priključivanja, odnosno 
 skidanja mernih instrumenata.
Ako to priroda postupka zahteva, prilikom merenja i ispitivanja, 
 i to samo za vreme očitavanja rezultata merenja, uzemljivači se mogu privremeno 
 skinuti.
Član 58
Po završetku rada rukovodilac radova proverava ispravnost izvršenih 
 radova, daje nalog radnoj grupi da ukloni sav alat, pribor i osiguranja mesta 
 rada i da napusti mesto rada, a zatim na pouzdan način obaveštava ovlašćeno 
 lice za izdavanje dozvole za rad da su radovi završeni i da je objekat spreman 
 za pogon.
Član 59
Po dobijenom obaveštenju da su radovi završeni i da je objekat 
 spreman za pogon, tek pošto lice ovlašćeno za izdavanje dozvole za rad ukloni 
 ona osiguranja mesta rada koje je to lice postavilo ili su postavljena po njegovom 
 nalogu, objekat se može staviti u pogon.
Nije dozvoljeno uključivanje postrojenja samo na osnovu prethodnog 
 dogovora, bez pouzdanog obaveštenja o završetku rada i spremnosti objekta za 
 pogon.
2. Osnovna pravila bezbednog rada pri rukovanju električnim postrojenjima 
 napona do 1000 V
2.1. Opsluživanje
Član 60
Sve radove u niskonaponskim objektima vrše najmanje dva radnika, 
 osim manipulacija sa komutacionim uređajem u razvodnom postrojenju, na razvodnoj 
 ploči i drugim elementima, koje može da vrši i pojedinac koji poznaje električnu 
 šemu, električno postrojenje i koji je obučen za obavljanje tih manipulacija.
Član 61
Pored manipulacija iz člana 60 ovog pravilnika, pregled niskonaponskih 
 postrojenja, pojedinačno može vršiti:
- ovlašćeno stručno lice;
- stručno lice ili lice koje rukuje električnim postrojenjem.
Član 62
Ključeve od postrojenja, električnih ormana, uređaja za pokretanje, 
 upravljačkih pultova i drugih uređaja i elemenata koji moraju biti obezbeđeni, 
 a čiji se način obezbeđenja, izdavanja i vraćanja uređuje internim aktom, mogu 
 lično imati i lica koja rukuju električnim postrojenjima i ona se sa njima zadužuju.
Član 63
Zamena topljivih umetaka osigurača obavlja se u beznaponskom 
 stanju.
Izuzetno od stava 1 ovog člana, zamena topljivih umetaka osigurača 
 može se vršiti pod opterećenjem u sledećim slučajevima:
- zamena topljivih umetaka niskonaponskih osigurača tipa D 
 i DO, pod uslovom da struja (A) za dati napon (V) ne premašuje vrednosti datih 
 u tabeli:
Napon (V)
-------------------------------           
           =
Struja (A)
»
do 380
do 63
preko 380
do 16
do 24
iznad 0
iznad 24
do 60
do 16
iznad 60
do 110
do 6
i da su primenjena odgovarajuća zaštitna sredstva;
- zamena visokoučinskih i niskonaponskih osigurača, ako zamenu 
 obavljaju posebno obučena stručna lica uz primenu izolacionih ručica, zaštitnog 
 šlema, zaštitnih naočara ili štita, kožnih rukavica, odnosno drugih odgovarajućih 
 zaštitnih sredstava.
2.2. Radovi
Član 64
Radovi u električnim postrojenjima, u pogledu zaštitnih mera 
 od opasnog dejstva električne struje, razvrstavaju se u tri kategorije:
a) radovi u beznaponskom stanju;
b) radovi u blizini delova pod naponom; i
v) radovi pod naponom.
Član 65
Nisu dozvoljeni radovi na nadzemnim vodovima, nadzemnim uvodima 
 i komutacionim uređajima, koji su neposredno spojeni sa nadzemnim vodovima pri 
 postojanju uslova iz člana 23 ovog pravilnika.
2.2.1. Mere za bezbedan rad u beznaponskom stanju
Član 66
Pri radovima u beznaponskom stanju u objektu moraju se sprovesti 
 po niže navedenom redosledu sledeće mere:
a) izvršiti neophodna isključenja;
b) preduzeti mere koje bi sprečile pojavu napona usled slučajnog 
 uključenja komutacionog uređaja;
v) proveriti odsustvo napona na delovima elektropostrojenja 
 na kojima se obavljaju radovi;
g) izvesti uzemljivanje i kratko spajanje pomoću prenosnih 
 uzemljivača svih provodnika koji su pod naponom u normalnom pogonu, uključujući 
 i neutralni provodnik;
d) izvršiti ograđivanje mesta rada i delova pod naponom i istaći 
 upozorenje da se izvode radovi.
Ako se javnim osvetljenjem upravlja fotoćelijama, pri osiguranju 
 mesta rada u beznaponskom stanju treba onemogućiti njihovo funkcionisanje.
Kod radova sa razvodim niskog napona i izolovanim nadzemnim 
 vodovima niskog napona mere iz stava 1 tačka g) ovog člana ne moraju se primeniti 
 ako je osigurano beznaponsko stanje i ne postoji opasnost povratnih napona i 
 prodiranja atmosferskih pražnjenja na mesto rada.
Pomoćna strujna kola koja se nalaze na mestu rada ne moraju 
 se isključiti ukoliko je sprečen neposredan dodir sa neizolovanim delovima strujnog 
 kola i ukoliko se preko njih ne može izazivati nekontrolisano uključenje rasklopnih 
 aparata.
Član 67
Kod nadzemnih vodova nazivnih napona do 1000 V na drvenim stubovima 
 i drugim stubovima bez zemljovoda nije potrebno uzemljivanje i kratko spajanje 
 na mestima odvajanja od napona kad se svi provodnici fazni i neutralni i provodnik 
 za javno osvetljenje spoje.
U slučaju iz stava 1 ovog člana, prilikom kratkog spajanja, 
 prvo se vrši spajanje sa neutralnim provodnikom, a zatim sa ostalim (fazni i 
 provodnik za javno osvetljenje), dok se skidanje kratkog spoja vrši obrnutim 
 redom.
Član 68
Kod kablovskih vodova nazivnog napona do 1000 V nije potrebno 
 uzemljivanje i kratko spajanje na mestima odvajanja od napona i na mestu rada 
 kad je pouzdano osigurano beznaponsko stanje, osim u slučaju prelaska kablovskog 
 voda u nadzemni, kada se obavezno vrši uzemljivanje i kratko spajanje.
Član 69
Pri radovima na kablovskim vodovima nazivnog napona do 1000 
 V u beznaponskom stanju primenjuju se odredbe čl. 34 i 35 ovog pravilnika.
Član 70
Nije dozvoljena primena improvizovanih naprava za proveru beznaponskog 
 stanja.
2.2.2. Mere za bezbedan rad u blizini delova pod 
 naponom
Član 71
Pri radovima koji se izvode u blizini napona susedni delovi 
 pod naponom osiguravaju se od slučajnog neposrednog dodira radnika sa delovima 
 pod naponom, pomoću dovoljno čvrstih i pouzdano postavljenih izolacionih zaštitnih 
 pregrada, ploča, prekrivača i drugih zaštitnih sredstava.
Član 72
Pri upotrebi lestava, glomaznih predmeta i transportnih sredstava 
 u spoljnim postrojenjima kod radova na vodovima, najmanji sigurnosni razmak 
 približavanja delova pod naponom određuje se prema odredbi člana 38 ovog pravilnika.
2.2.3. Mere za bezbedan rad pod naponom
Član 73
Na delovima elektroenergetskih objekata, kod kojih nazivni 
 naponi između provodnika pod naponom ili napon između provodnika pod naponom 
 i zemlje ne prelazi 50 V naizmeničnog napona, odnosno 120 V jednosmernog napona, 
 dozvoljen je rad pod naponom uz primenu kožnih zaštitnih rukavica i izolovanog 
 električnog alata.
Radovi na delovima elektroenergetskog objekta koji su pod naponom 
 iznad napona iz stava 1 ovog člana, dozvoljeni su pod uslovima iz čl. 48 i 49 
 ovog pravilnika.
2.3. Organizacione mere za bezbedan rad
Član 74
Radovi u električnom postrojenju napona do 1000 V vrše se po 
 nalogu ovlašćenog stručnog lica.
Član 75
Način pripreme rada, izdavanja dozvola za rad, vršenje nadzora 
 za vreme rada, prekid i završetak rada na objektima do 1000 V organizacija uređuje 
 odgovarajućim opštim aktom.
3. Mere za sprečavanje povreda od dejstva električne struje indukovanog 
 napona
Član 76
Pri izvođenju radova na nadzemnim elektroenergetskim vodovima 
 u blizini drugih vodova pod naponom, pored primene zaštitnih mera iz člana 24 
 ovog pravilnika, preduzimaju se i sledeće mere zaštite:
- pri obučavanju radnika koji će raditi na nadzemnim vodovima 
 posebno se ukazuje na opasnost od pojave indukovanog napona i na preventivne 
 mere za sprečavanje povreda od udara električne struje indukovanog napona;
- zabraniti postavljanje uzemljivača, naprave za uzemljivanje 
 i kratko spajanje u nasute gomile zemlje;
- prilikom postavljanja, odnosno skidanja naprava za uzemljivanje 
 i kratko spajanje upotrebom izolacione motke sa užadima, radnik se ne sme nalaziti 
 na rastojanju od voda kraćem od dužine izolacionog dela motke;
- pri dodavanju alata sa zemlje i drugih naprava monteru koji 
 se nalazi na stubu nadzemnog voda ili na dizalici, koristiti izolaciono uže;
- pri vršenju popravki i regulacije na linijskom rastavljaču 
 postavljaju se naprave za uzemljivanje i kratko spajanje, bez obzira da li rastavljač 
 ima noževe za uzemljenje;
- pri radu na nadzemnim vodovima sa više provodnika po fazi, 
 koji su međusobno razdvojeni izolacionim umecima, vrši se uzemljivanje svakog 
 provodnika.
4. Zaštitna sredstva za rad u električnim postrojenjima
Član 77
Za zaštitu od električnog udara, delovanja električnog luka, 
 produkata gorenja i pada sa visine, pri izvođenju radova na elektroenergetskim 
 objektima koriste se:
a) izolacione motke, izolaciona klešta za osigurače i za električna 
 merenja i indikatori napona;
b) izolaciona sredstva za radove pod naponom i elektro-monterski 
 alat sa izolacionim ručicama - držačima;
v) elektro-izolacione rukavice, elektroizolaciona obuća, izolacione 
 prostirke i prekrivači i izolaciona postolja;
g) prenosne naprave za uzemljivanje i kratko spajanje;
d) sredstva za ograđivanje i izolovanje od delova pod naponom 
 i oznake upozorenja;
đ) zaštitne naočare, kožne rukavice, gas maske, sigurnosni 
 pojas, osiguravajuća užad i zaštitni šlem i druga odgovarajuća zaštitna sredstva.
Zaštitna izolaciona sredstva iz stava 1 ovog člana mogu se 
 koristiti kao osnovna ili dopunska.
Član 78
Osnovna izolaciona sredstva su:
- izolacione motke;
- izolaciona klješta za vađenje osigurača i merenje električne 
 struje;
- indikatori napona;
- sredstva za radove pod visokim naponom (izolacione motke, 
 platforme, pogon vuča koja se neposredno dodiruje sa provodnikom);
- izolacione pregrade;
- motke za učvršćivanje izolacionih pregrada i druga zaštitna 
 sredstva čija izolacija trajno izdržava radni napon električnog postrojenja 
 prilikom dodirivanja električno provodivih delova pod naponom.
Izolacioni materijal kod izolacionih sredstava koja se koriste 
 kao osnovna moraju biti izvedeni prema visini nazivnog napona postrojenja.
Izolacione rukavice, obuća i prostirke i druga izolaciona zaštitna 
 sredstva koja se koriste kao dopunska, mogu se upotrebljavati kao osnovna za 
 zaštitu od napona dodira na delovima postrojenja koji nisu pod naponom u normalnim 
 pogonskim uslovima.
Član 79
Opštim aktom organizacije utvrđuju se opremljenost mobilnih 
 ekipa i elektroenergetskih postrojenja potrebnim sredstvima zaštite, kao i način 
 njihovog održavanja.
Član 80
Prilikom korišćenja zaštitnih sredstava iz člana 77 ovog pravilnika 
 mora se voditi računa o sledećem:
- izolaciona zaštitna sredstva koristiti samo prema nameni 
 u električnom postrojenju, za napone za koje je predviđeno zaštitno sredstvo;
- izolaciona zaštitna sredstva mogu se koristiti u uslovima 
 postrojenja vlažnosti samo ako su konstruisana u uputstvom proizvođača predviđena 
 za rad u tim uslovima;
- zaštitna sredstva ne mogu se koristiti pre nego što se izvrši 
 provera roka njihove upotrebe i postrojenja mehaničkih i drugih oštećenja, odnosno 
 ispravnosti i izvrši njihovo čišćenje.
5. Uzemljivanje i kratko spajanje
Član 81
Uzemljivanje i kratko spajanje vrši se zemljospojnikom ili 
 prenosnom napravom za uzemljivanje i kratko spajanje.
Presek užeta prenosnih naprava za uzemljivanje i kratko spajanje, 
 koje je izrađeno od tankih bakarnih žica i čije su stezaljke takvih dimenzija 
 da mogu da izdrže očekivana termička i dinamička naprezanja struje kratkog spoja, 
 vrši se prema sledećoj tabeli:
Presek bakarnog užeta u mm
2
Najveća dozvoljena struja kratkog spoja 
 u KA u trajanju od (sekunde)
10 S
5 S
2 S
1 S
0,5 S
0,2 S
16
1,0
1,4
2,2
3,2
4,4
7
25
1,5
2,2
3,5
5,0
6,8
11
35
2,2
3,1
4,8
7,0
9,6
15,4
50
3,1
4,3
7,0
10,0
14
22
70
4,0
6,0
9,5
14,0
19,5
30,8
95
5,8
8,3
13
18,5
26,5
41,9
120
7,5
10,5
16,5
23,5
33,5
52,9
150
9,2
13,0
21
29,5
42
66,1
Član 82
Izuzetno od člana 81 stav 2 ovog pravilnika, ako je vod identifikovan 
 i ako je na krajevima voda, na kojima bi mogao da prodre pogonski napon sprovedeno 
 uzemljivanje i kratko spajanje pomoću naprava koje su dimenzionisane tako da 
 izdrže očekivane struje kratkog spoja, za uzemljivanje i kratko spajanje na 
 mestu rada može se koristiti i uže manjeg preseka (najčešće 25 mm
2
).
Član 83
Za uzemljivanje i kratko spajanje ne mogu se koristiti oštećene 
 prenosne naprave, kao i prenosne naprave koje su, usled struje kratkog spoja, 
 bile izložene naprezanju.
Član 84
Uzemljene metalne konstrukcije mogu se koristiti za uzemljivanje 
 i kratko spajanje ako, s obzirom na provodljivost, imaju ekvivalentan presek 
 prema tabeli iz člana 81 ovog pravilnika i ako su spojevi u konstrukciji dobro 
 provodljivi.
Član 85
Radi odvođenja indukovanih napona koji se mogu javiti u postrojenjima 
 vrlo visokih napona usled elektrostatičkih i elektromagnetskih uticaja, metalne 
 skele, dizalice, transportna sredstva i ostali dugački provodni predmeti privremeno 
 se uzemljuju bakarnim provodnikom preseka 16 mm
2
.
6. Provera i obezbeđenje stabilnosti drvenih stubova
Član 86
Pre početka rada na starim drvenim stubovima proverava sa njihova 
 čvrstina (pojava trulosti i sl.).
Pre penjanja na stubove kod kojih je utvrđena trulost isti 
 se moraju obezbediti od rušenja nekom od pouzdanih metoda (ankerisanje, tronožac 
 i sl.).
V RADNE PROSTORIJE I RADILIŠTA
1. Stalne električne instalacije
Član 87
Stalne električne instalacije u radnim prostorijama izvode 
 se na osnovu klasifikacije radne prostorije, odnosno prostora u skladu sa članom 
 5 ovog pravilnika i odgovarajućim tehničkim propisima koji regulišu ovu oblast.
Član 88
Na svim električnim instalacijama, uređajima i napravama, u 
 svim radnim prostorijama i drugim prostorima primenjuju se odgovarajuće mere 
 zaštite od električnog udara u skladu sa odgovarajućim jugoslovenskim standardima, 
 bez obzira na klasifikaciju u smislu člana 5 ovog pravilnika.
U cilju zaštite od eksplozije u radnim prostorijama i drugim 
 prostorima, izuzev rudnika, primenjuju se zaštitne mere i odgovarajuća električna 
 instalacija i uređaji u skladu sa jugoslovenskim standardima kojima je regulisana 
 protiveksplozijska zaštita.
Na objektima u kojima se nalaze prostorije iz stava 2 ovog 
 člana izvodi se gromobranska zaštita radi sprečavanja eksplozija, odnosno požara 
 i udara električne struje usled pražnjenja atmosferskog elektriciteta, u skladu 
 sa strožim uslovima koji su propisani za zaštitu od udara groma.
2. Privremene električne instalacije
Član 89
Privremene električne instalacije na radilištima izvode se 
 na osnovu klasifikacije prostorije, odnosno prostora u skladu sa članom 5 ovog 
 pravilnika i odgovarajućih tehničkih propisa za ovu oblast.
Član 90
Neizolovani delovi električnih postrojenja (provodnici, šine, 
 kontakt prekidači i osigurači, stezaljke električnih mašina i aparata i sl.), 
 koji se nalaze izvan električnih pogonskih prostorija moraju sa svih strana 
 biti ograđeni ili da se nalaze izvan dohvata ruke.
Nije dozvoljeno ostavljanje neizolovanih krajeva provodnika 
 ili kablova posle demontaže aparata ili uređaja.
Član 91
Uređaji za stavljanje u pogon mašina, odnosno mehanizama ne 
 smeju biti dostupni neovlašćenim licima.
Stavljanje u pogon više mašina, odnosno mehanizama jednim uređajem 
 može se vršiti samo ako je to predviđeno uputstvom proizvođača i ako te mašine, 
 odnosno mehanizmi predstavljaju jednu tehničku, odnosno tehnološku celinu.
Pokretni kontaktni uređaji za uključivanje ne smeju da se nalaze 
 pod naponom u isključenom položaju, niti da težinom svojih pokretnih delova 
 zatvaraju strujno kolo.
Član 92
Ograde i kućišta elektroprovodljivih delova moraju da budu 
 izvedeni tako da njihovo skidanje, odnosno otkrivanje može da se izvrši samo 
 upotrebom ključa ili drugog odgovarajućeg alata.
Član 93
Privremene električne instalacije na otvorenom prostoru radilišta 
 izvode se upotrebom izolovanih odgovarajućih provodnika koji se učvršćuju na 
 stabilnim stubovima, tako da se najniža tačka provodnika nalazi na najmanje 
 2,5 m visine nad radnim mestom, 3,5 m nad pešačkim prolazima, odnosno najmanje 
 6 m nad kolskim prolazima.
Izuzetno od stava 1 ovog člana, nad radnim mestom izolovani 
 provodnik može se postaviti i na visini manjoj od 2,5 m, s tim što mora biti 
 smešten u cev ili odgovarajući profil dovoljne mehaničke izdržljivosti.
Na visini ispod 2,5 m mogu se postavljati svetiljke opšteg 
 osvetljenja napona 220 V sa izolacijom koja isključuje mogućnost dodira radnika 
 sa njenim provodljivim delovima, a ukoliko se ne mogu obezbediti takve svetiljke, 
 za napajanje se koristi sniženi napon (najviše 42 V).
Član 94
Električna instalacija na radilištima treba da bude tako izvedena 
 da se sa jednog mesta mogu isključiti svi provodnici pod naponom.
Nakon isključenja napona glavnim prekidačem, obavezno je isključivanje 
 opasnih alata sopstvenim prekidačima.
Član 95
Svi montažni i remontni radovi na električnim mrežama i postrojenjima 
 i radovi na priključivanju i otpajanju (klemovanju) provodnika moraju se vršiti 
 pri isključenom naponu uz primenu pravila iz čl. 24 i 56 ovog pravilnika.
Izuzetno od stava 1 ovog člana, radovi koji se izvode sa mernom 
 izolacionom motkom i priključivanje pokretnih mehanizama pomoću specijalnih 
 provodnih uređaja, mogu se vršiti i pod naponom.
Član 96
Zamena pregorelih osigurača može se vršiti i pod naponom, uz 
 obavezno isključenje opterećenja.
Član 97
Zamena sijalica po pravilu se obavlja u beznaponskom stanju.
Zamena sijalica snage do 1000 W i napona prema zemlji do 250 
 V, može se vršiti pod naponom ako se obavlja sa odgovarajućom opreznošću i uz 
 primenu odgovarajućih zaštitnih sredstava.
Član 98
Svetiljke i elektrificirani alati napona do 50 V moraju da 
 se napajaju iz zaštitnih transformatora izgrađenih u skladu sa odgovarajućim 
 jugoslovenskim standardima, a alati visoke učestanosti iz odgovarajućih pretvarača 
 učestanosti.
Za napajanje svetiljki i alata iz stava 1 ovog člana ne smeju 
 se koristiti autotransformatori, induktivni kalemovi i reostati za dobijanje 
 nižih napona.
Član 99
Priključivanje na električnu mrežu elektromotora, elektrificiranog 
 alata, uređaja električnog osvetljenja i drugih električnih prijemnika može 
 se vršiti samo pomoću predviđenih uređaja i naprava za ove namene.
Zabranjeno je priključivanje električnih prijemnika na električnu 
 mrežu uvijanjem krajeva provodnika ili na drugi improvizovani način.
Član 100
Radnici koji rukuju električnim instalacijama i električnim 
 postrojenjima na radilištima moraju prilikom rada da koriste izolacione rukavice, 
 kožne rukavice, izolacionu obuću, alat sa izolacionim ručicama i druga odgovarajuća 
 zaštitna sredstva.
Izolaciona sredstva iz stava 1 ovog člana ne smeju se koristiti 
 po isteku predviđenog roka upotrebe, niti ako se periodičnim pregledom njihove 
 ispravnosti utvrdi da nisu ispravna za upotrebu.
Član 101
Zabranjena je upotreba gumenih zaštitnih sredstava koja imaju 
 ubode i naprsline.
Gumena zaštitna sredstva moraju se pre upotrebe pregledati 
 i očistiti od prljavštine, a u slučaju pojave vlage detaljno obrisati i osušiti.
VI PRENOSNI ALAT, PRENOSNE ELEKTRIČNE SVETILJKE I ZAŠTITNI 
 TRANSFORMATORI
Član 102
Kod korišćenja prenosnih alata, vrsta i uslovi njihovog korišćenja 
 određuju se u zavisnosti od klasifikacije prostorija prema spoljašnjim uticajima 
 (član 5), a prema sledećoj tabeli:
Klasa prostorije
Napon alata (V)
Uslovi korišćenja Alat Klasa
Bez povećane opasnosti
do 50
I - bez uzemljenja kućišta
127-220
I - II
Sa povećanom opasnošću
do 50
127-200
III
II
Naročito opasne
do 50
III
127-220
II ili I sa priključkom preko transformatora za razdvajanje
Izuzetno od stava 1 ovog člana, radovi u metalnim rezervoarima, 
 kotlovima, cilindrima, cevovodima, ložištima, odvodima gasova iz kotla i drugim 
 naročito provodljivim sredinama smatraju se naročito opasnim, bez obzira na 
 klasifikaciju prostora prema spoljnim uticajima gde se isti nalaze.
Na otvorenom prostoru može se obavljati rad samo sa prenosnim 
 alatima klase II ili III.
Član 103
Priključivanje prenosnog alata na električnu instalaciju može 
 se vršiti samo pomoću kvalitetno izolovanih provodnika u zajedničkom plaštu 
 ili radioničkim gajtanom čiji je presek provodnika najmanje 1,5 mm
2
. 
 Za zaštitu dovodnih provodnika od prejakog savijanja i oštećenja na alatu se 
 postavljaju dobro učvršćene uvodnice od izolacionog materijala.
Član 104
Zaštita od napona dodira prenosnog alata klase I izvodi se 
 pomoću posebnog zaštitnog provodnika koji se nalazi u istom plaštu sa faznim 
 i neutralnim provodnikom.
Za zaštitu od napona dodira iz stava 1 ovog člana zabranjeno 
 je korišćenje neutralnog provodnika.
Član 105
Kabl prenosnog alata mora biti zaštićen od oštećenja.
Za vreme rada sa prenosnim alatom nije dozvoljeno natezanje 
 i lomljenje priključnih kablova, niti njihovo ukrštanje sa čeličnim užadima, 
 kablovima za zavarivanje, sa crevima koja služe za dovod gasova kod aparata 
 za gasno rezanje i zavarivanje i sa drugim materijalima koji mogu da oštete 
 priključne kablove.
Član 106
Uključivanje i isključivanje prenosnog alata iz priključnice 
 vrši se samo pri isključenom položaju prekidača na alatu.
Pri svakom udaljavanju sa mesta rada i prekidu (nastanku) napona 
 za vreme rada sa prenosnim alatom, alat se mora isključiti iz električne instalacije.
Član 107
Pri radu sa prenosnim alatom zabranjeno je:
- dodavanje alata u aktivnom stanju;
- unošenje prenosnih zaštitnih transformatora, transformatora 
 za razdvajanje i pretvarača učestanosti u unutrašnjost kotlova i metalnih rezervoara;
- davanje na upotrebu elektrificiranog alata drugim licima, 
 a naročito licima koja nisu obučena za rad sa takvim alatom.
Član 108
Kada se ne koristi, prenosni alat mora da se čuva u prostorijama 
 bez vlage.
Član 109
Prenosni alati, prenosne svetiljke, transformatori za razdvajanje, 
 zaštitni transformatori i pretvarači učestanosti moraju da se provere na: spoj 
 sa masom, neprekidnost zaštitnog provodnika, ispravnost izolacije napojnih provodnika 
 i ogolelost provodljivih delova i izolovanost između radnog i pogonskog dela 
 alata. Transformatori za razdvajanje i zaštitni transformatori moraju još da 
 se provere i na odsustvo spoja među namotima višeg i nižeg napona.
Radna organizacija uređuje način i učestalost provera iz stava 
 1 ovog člana.
Član 110
Radnik koji izdaje prenosni alat i koji ga prima obavezno se 
 moraju osvedočiti u ispravnost alata, pri čemu se vrši provera: zategnutosti 
 zavrtnjeva pojedinih detalja prenosnog alata, stanje provodnika - kabla, odsustvo 
 spoljnih oštećenja njegove izolacije i preloma žila, ispravnost prekidača i 
 zaštitnog provodnika.
Izdavanje neispravnog prenosnog alata nije dozvoljeno.
Član 111
Ako za vreme rada primeti neispravnost prenosnog alata, radnik 
 odmah prekida rad i vraća neispravan alat na proveru i popravku.
Član 112
Ručne svetiljke moraju ispunjavati uslove predviđene odgovarajućim 
 jugoslovenskim standardom, a za rad u kotlovima i sličnim objektima moraju biti 
 zaštićene zaštitnom mrežom i zaštitnim staklom.
Prilikom rada u kotlovima i drugim naročito provodnim prostorijama, 
 ručne svetiljke priključuju se na napon do 24 V koji se kod naizmenične struje 
 dobija pomoću prenosnih zaštitnih transformatora izgrađenih u skladu sa odgovarajućim 
 jugoslovenskim standardom, a kod jednosmerne struje napajanje se vrši pomoću 
 akumulatora.
Član 113
Za priključenje prenosnih ručnih električnih svetiljki mogu 
 se koristiti samo kvalitetno izolovani provodnici u zajedničkom plaštu ili radionički 
 gajtani.
Član 114
Ako se za vreme rada primeti neispravnost prenosne električne 
 svetiljke, kabla ili zaštitnog transformatora, treba ih odmah zameniti ispravnim.
U naročito provodljivim prostorijama, odnosno sredinama zabranjena 
 je zamena sijalica na prenosnim svetiljkama.
Član 115
Transformator za razdvajanje i zaštitni transformator na koji 
 se priključuje prenosna ručna svetiljka ili prenosni alat, ne unosi se u naročito 
 provodljive prostorije odnosno sredine (kotao, metalni sud, šaht, rov i sl.).
Za obezbeđenje sniženog napona na koji se priključuju prenosni 
 alati i ručne svetiljke ne smeju se koristiti autotransformatori.
Član 116
Prenosni alati i ručne prenosne svetiljke priključuju se na 
 transformator za razdvajanje odnosno zaštitni transformator samo na priključnicu 
 koja se nalazi na sekundarnoj strani transformatora i koja se razlikuje od standardnih 
 priključnica 127 V i 220 V.
Transformator za razdvajanje i zaštitni transformator na primarnoj 
 strani imaju priključni kabl sa utikačem.
Priključni kabl iz stava 2 ovog člana zaštićen je izolovanim 
 savitljivim plaštom.
Član 117
Zaštitni transformator mora da ima inventarski broj.
Zaštitni transformatori i prenosne svetiljke moraju da se čuvaju 
 u odgovarajućim prostorijama.
Pri izdavanju zaštitnog transformatora i prenosnih svetiljki, 
 radnik koji ih izdaje i radnik koji ih prima, moraju da se osvedoče u njihovu 
 ispravnost.
VII ISPITIVANJE, NADZOR I KONTROLA
Član 118
U cilju primene, odnosno obezbeđenja uslova za primenu mera 
 zaštite na radu utvrđenih ovim pravilnikom, organizacije udruženog rada vrše 
 sistematsku kontrolu ispravnosti, održavanje električnih postrojenja i instalacija 
 i preglede i ispitivanja zaštitnih sredstava u rokovima predviđenim aktom organizacije.
O rezultatima pregleda i ispitivanja vodi se evidencija koja 
 naročito sadrži:
- datum i mesto pregleda, ispitivanja, odnosno merenja;
- podatke o metodu merenja i upotrebljenim instrumentima;
- način i rezultate ispitivanja, odnosno merenja;
- ocenu rezultata;
- ime, prezime, zvanje i potpis stručnog lica koje je vršilo 
 merenje, odnosno ispitivanje.
Član 119
Pregled i ispitivanje stanja primenjenih mera zaštite od električnog 
 udara predviđenih odgovarajućim jugoslovenskim standardima, vrši se:
- pre puštanja u pogon postrojenja, instalacija i oruđa za 
 rad;
- nakon rekonstrukcija;
- periodično u rokovima propisanim aktom organizacije.
Član 120
Pregled i ispitivanje ličnih zaštitnih sredstava i zaštitne 
 opreme vrši se u skladu sa odgovarajućim jugoslovenskim standardom.
Član 121
Kad se preventivna ispitivanja i merenja obavljaju pokretnim 
 ispitnim kolima, primenjuju se sledeće zaštitne mere:
1. pokretne ispitne laboratorije moraju imati prekidač sa vidljivim 
 prekidom kontakta na dovodu električne energije, sa zaštitom od slučajnog dodira 
 delova pod naponom;
2. pokretne ispitne laboratorije moraju imati svetlosne signale 
 koji upozoravaju na prisutnost napona u visokonaponskom delu pokretne laboratorije;
3. ne primenjivati spojne provodnike bez specijalnih završnica;
4. zabraniti prisustvo ljudi u blizini opreme koja se ispituje;
5. oklop pokretne laboratorije mora obavezno da bude uzemljen 
 posebnim zemljovodom od elastičnog bakarnog provodnika sa presekom od najmanje 
 10 mm
2
;
6. vršilac merenja mora lično pre svakog podizanja ispitnog 
 napona da udaljava ljude od ispitnog kola i od opreme koja se ispituje i da 
 proverava isključivanje i uzemljivanje kola posle završetka svakog ispitivanja.
VIII PRELAZNE I ZAVRŠNE ODREDBE
Član 122
Organizacije udruženog rada uskladiće samoupravna opšta akta 
 o zaštiti na radu sa odredbama ovog pravilnika u roku od šest meseci od dana 
 stupanja na snagu ovog pravilnika.
Član 123
Danom stupanja na snagu ovog pravilnika odredbe Pravilnika 
 o zaštitnim merama protiv opasnosti od električne struje u radnim prostorijama 
 i radilištima ("Službeni list FNRJ", br. 107/47), prestaju da se primenjuju 
 kao pravila u smislu člana 94 tačka 5 Zakona o zaštiti na radu ("Službeni 
 glasnik SR Srbije", br. 21/78, 23/78, 22/79 i 10/85).
Član 124
Ovaj pravilnik stupa na snagu osmog dana od dana objavljivanja 
 u "Službenom glasniku Socijalističke Republike Srbije".