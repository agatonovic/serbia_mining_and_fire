Title: UREDBAO SPECIJALNOJ I POSEBNIM JEDINICAMA POLICIJE
URL: https://www.paragraf.rs/propisi/uredba-o-specijalnoj-i-posebnim-jedinicama-policije.html
Extracted: 2025-07-06T23:17:19.262509
================================================================================

Sve informacije o propisu nađite
OVDE
.
Tweet
Prijavite se na
mailing listu
!
UREDBA
O SPECIJALNOJ I POSEBNIM JEDINICAMA POLICIJE
("Sl.
glasnik RS", br. 47/2018, 59/2018, 91/2018,
29/2019, 69/2019, 66/2020, 78/2020, 102/2020, 113/2020, 133/2020,
146/2020, 149/2020, 60/2021, 83/2021, 125/2021, 67/2022, 83/2022,
134/2022, 16/2023, 38/2023, 54/2023, 89/2023, 26/2024, 78/2024, 
90/2024,  21/2025 i 28/2025)
I UVODNE ODREDBE
Član 1
Ovom uredbom propisuju se organizacija i delokrug
specijalne i posebnih jedinica policije, sistematizacija, vrste, status
i opis poslova radnih mesta njenih pripadnika, posebni uslovi za prijem
i rad, kao i posebna oprema, sredstva i naoružanje koji se koriste u
obavljanju poslova iz delokruga tih jedinica.
Član 2
U skladu sa Zakonom o policiji, u Direkciji policije obrazuju se specijalna i posebne jedinice policije.
Specijalna jedinica policije je Specijalna antiteroristička jedinica (u daljem tekstu: SAJ).
Posebne jedinice policije u sedištu Direkcije
policije su Žandarmerija, Helikopterska jedinica (u daljem tekstu: HJ),
Jedinica za obezbeđenje određenih ličnosti i objekata (u daljem tekstu:
JZO) i Jedinica za zaštitu (u daljem tekstu: JZZ), a u Policijskoj
upravi za grad Beograd Policijska brigada (u daljem tekstu: PB) i
Interventna jedinica 92 (u daljem tekstu: IJ 92).
Član 3
Ova uredba sadrži posebne delove/priloge koji sadrže
podatke koji su određeni kao tajni podaci u smislu propisa kojima se
uređuje tajnost podataka.
Na delove/priloge iz stava 1. ovog člana primenjuju
se opšte i posebne mere zaštite tajnih podataka, propisane zakonom
kojim se uređuje tajnost podataka, kao i podzakonskim propisima donetim
na osnovu zakona.
II SAJ
1. Organizacija i delokrug SAJ
Član 4
SAJ je specijalna jedinica policije koja u cilju
zaštite života, lične i imovinske sigurnosti građana, samostalno ili u
saradnji sa ostalim organizacionim jedinicama Ministarstva ili drugim
službama bezbednosti, planira, organizuje i izvršava najsloženije
zadatke visokog rizika u suprotstavljanju terorizmu.
Pored poslova i zadataka iz stava 1. ovog člana, po
naredbi direktora policije, uz prethodno pribavljenu saglasnost
ministra unutrašnjih poslova (u daljem tekstu: ministar), SAJ učestvuje
u obavljanju i drugih policijskih i unutrašnjih poslova, koje zbog
specifičnosti, složenosti ili izrazite opasnosti nisu u mogućnosti da
samostalno izvrše druge organizacione jedinice Ministarstva unutrašnjih
poslova (u daljem tekstu: Ministarstvo).
SAJ u svom sastavu ima uže organizacione jedinice.
2. Popuna radnih mesta u SAJ
Član 5
Radno mesto "specijalac" popunjava se policijskim
službenikom u statusu ovlašćenog službenog lica, koji je sa uspehom
završio Selekcionu obuku za SAJ.
Ministar može u skladu sa Zakonom o policiji
raspisati javni konkurs za pohađanje Selekcione obuke za SAJ radi
popune radnog mesta "specijalac" - pod uslovima iz člana 8. ove uredbe.
Selekciona obuka za SAJ
Član 6
Direkcija policije, na zahtev SAJ, obaveštava
organizacionu jedinicu nadležnu za poslove upravljanja ljudskim
resursima o potrebi popune radnog mesta "specijalac".
Organizaciona jedinica nadležna za poslove
upravljanja ljudskim resursima, u skladu sa kadrovskim planom,
finansijskim sredstvima i planom obuka daje saglasnost za popunu radnog
mesta "specijalac" i priprema obaveštenje o sprovođenju Selekcione
obuke za SAJ koje sadrži informacije o načinu i krajnjem roku
prijavljivanja policijskih službenika, kao i podatke o dužini trajanja
Selekcione obuke za SAJ.
Sastavni deo obaveštenja iz stava 1. ovog člana je Prijava za Selekcionu
obuku/testiranje/izbor kandidata.
Obaveštenje se postavlja na oglasnoj tabli organizacionih jedinica i na Intranet sajtu Ministarstva.
Član 7
Kriterijumi po kojima se vrši izbor polaznika Selekcione obuke za SAJ su:
1) da nije stariji od 28 godina;
2) da ima najmanje jednu godinu efektivnog radnog staža na policijskim poslovima u statusu ovlašćenog službenog lica;
3) da poseduje vozačku dozvolu za upravljanje motornim vozilom "B" kategorije;
4) da ima pozitivnu poslednju godišnju ocenu rada;
5) da je ocenjen na poslednjim proverama znanja,
veština i sposobnosti shodno odredbama Programa stručnog usavršavanja
policijskih službenika Ministarstva unutrašnjih poslova najmanje ocenom
"vrlo dobar 4".
Kandidat podnosi prijavu za Selekcionu obuku za SAJ
organizacionoj jedinici nadležnoj za poslove upravljanja ljudskim
resursima prema mestu rada.
Podnošenjem prijave smatra se da je kandidat dao
saglasnost da se izvrše provere ispunjenosti uslova iz stava 1. ovog
člana i da se obrade lični podaci.
Nakon prijema prijave, organizaciona jedinica
nadležna za poslove upravljanja ljudskim resursima vrši proveru
ispunjenosti uslova iz stava 1. ovog člana i sačinjava Listu kandidata
koji ispunjavaju uslove za pristup selekcionom testiranju, koju
dostavlja Direkciji policije.
Selekcionoj obuci za SAJ prethodi selekciono testiranje koje se vrši u skladu sa Programom Selekcione obuke za SAJ.
Nakon selekcionog testiranja, a pre pohađanja
Selekcione obuke kandidat se upućuje na prethodni lekarski pregled koji
sadrži i testiranje na prisustvo psihoaktivnih supstanci u organizmu.
Član 8
Kada se popunjavanje radnog mesta "specijalac"
sprovodi putem javnog konkursa, na Selekcionu obuku za SAJ mogu se
primiti kandidati koji ispunjavaju uslove za zasnivanje radnog odnosa
propisane Zakonom o policiji i koji:
1) nisu stariji od 28 godina života;
2) poseduju vozačku dozvolu za upravljanje motornim vozilom "B" kategorije;
3) ispune uslove selekcionog testiranja;
4) su sposobni za pohađanje Selekcione obuke za SAJ shodno rezultatima sa prethodnog lekarskog pregleda.
Ministarstvo sa kandidatom koji ispunjava uslove iz
stava 1. ovog člana zaključuje Ugovor o uređivanju međusobnih prava i
obaveza za polaznike Selekcione obuke za SAJ.
Ugovor se zaključuje na period trajanja Selekcione obuke za SAJ.
Kandidat za prijem i rad u Ministarstvu koji sa
uspehom završi Selekcionu obuku za SAJ prima se na radno mesto
"specijalac" uz uslov da u roku od godinu dana od dana zasnivanja
radnog odnosa završi policijsku obuku osnovnog nivoa i položi stručni
ispit u zakonom utvrđenom roku.
Na kandidate iz stava 1. ovog člana, shodno se primenjuju odredbe o sprovođenju Selekcione obuke za SAJ.
Skraćeni postupak za popunu radnog mesta "specijalac"
Član 9
Policijski službenik koji je u poslednjih pet godina
sa uspehom završio Selekcionu obuku za SAJ može biti raspoređen na
radno mesto "specijalac" ako:
1) zadovolji kriterijume na prethodnom lekarskom pregledu koji je propisan u članu 7. stav 6. ove uredbe;
2) na testu fizičke sposobnosti, u svim disciplinama
koje se ocenjuju, dobije najmanje ocenu "dobar 3". Test fizičke
sposobnosti sprovodi se u skladu sa normativima koji su Programom
stručnog usavršavanja policijskih službenika SAJ utvrđeni za operativne
timove;
3) ispuni norme predviđene za proveru plivanja.
Odluku o sprovođenju skraćenog postupka za popunu
radnog mesta "specijalac" donosi direktor policije, na predlog
komandanta SAJ, a nakon pribavljene saglasnosti organizacione jedinice
nadležne za poslove upravljanja ljudskim resursima.
Član 10
Direktor policije, rešenjem obrazuje Komisiju za
izbor polaznika za Selekcionu obuku za SAJ i popunu radnog mesta
"specijalac" (u daljem tekstu: Komisija).
Komisija ima najmanje tri člana, a čine je
predstavnik Direkcije policije koji je i predsednik, predstavnik
organizacione jedinice nadležne za poslove upravljanja ljudskim
resursima i predstavnik SAJ.
Član 11
Komisija sačinjava zapisnik o rezultatima selekcionog
testiranja i prethodnog lekarskog pregleda i na osnovu postignutih
rezultata sačinjava rang listu kandidata za pohađanje Selekcione obuke
za SAJ.
Rang listu iz stava 1. ovog člana Komisija dostavlja
direktoru policije, koji na predlog komandanta SAJ donosi odluku koliko
kandidata će biti pozvano da pohađa Selekcionu obuku za SAJ, u skladu
sa finansijskim sredstvima, kadrovskim planom i planom obuka.
Odluka iz stava 2. ovog člana dostavlja se Komisiji,
SAJ i organizacionoj jedinici nadležnoj za poslove upravljanja ljudskim
resursima.
Komisija poziva kandidate na Selekcionu obuku za SAJ,
preko organizacionih jedinica u kojima su kandidati zaposleni, a
kandidata koji nije zaposlen u Ministarstvu, preko organizacione
jedinice Ministarstva nadležne po mestu prebivališta kandidata.
Rukovodilac organizacione jedinice u obavezi je da kandidatu omogući pohađanje Selekcione obuke za SAJ.
Polaznik selekcione obuke za SAJ za vreme trajanja obuke ostvaruje sva prava svog radnog mesta.
Član 12
Selekciona obuka za SAJ traje tri meseca.
Rukovodilac Selekcione obuke za SAJ i policijski
službenici zaduženi za sprovođenje Selekcione obuke za SAJ određuju se
Planom realizacije Selekcione obuke za SAJ, u skladu sa propisom kojim
se uređuje stručno osposobljavanje i usavršavanje u Ministarstvu.
Tokom trajanja Selekcione obuke za SAJ polaznik je dužan da postupa po nalogu rukovodioca obuke.
Selekciona obuka za SAJ može se realizovati u objektu i izvan objekta SAJ.
Za realizaciju Selekcione obuke za SAJ izvan objekta SAJ potrebno je odobrenje direktora policije.
Rukovodilac obuke može, na predlog instruktora,
lekara ili psihologa trajno udaljiti polaznika sa Selekcione obuke za
SAJ, ako polaznik tokom trajanja selekcione obuke svojim ponašanjem ili
držanjem naruši disciplinu ili pravila ponašanja, povredi se ili naruši
opšte zdravstveno stanje, o čemu u pisanoj formi obaveštava Direkciju
policije i SAJ.
Polaznik može u svakom trenutku napustiti Selekcionu
obuku za SAJ i vratiti se u svoju organizacionu jedinicu, o čemu

rukovodilac obuke obaveštava Direkciju policije.
Član 13
Tematske celine koje čine sadržaj Selekcione obuke za SAJ bliže se uređuju Programom selekcione obuke za SAJ.
Polaznik tokom sprovođenja Selekcione obuke za SAJ polaže eliminacione fazne ispite i završni ispit.
Sadržaj, način polaganja i ocenjivanja faznih ispita i završnog ispita bliže se uređuju programom iz stava 1. ovog člana.
Polazniku koji ne položi jedan od faznih ispita prekida se Selekciona obuka za SAJ.
Polaznik koji ne položi jedan od faznih ispita ili završni ispit, smatra se da nije završio Selekcionu obuku za SAJ.
Selekciona obuka se može pohađati najviše dva puta.
Član 14
Komisija na osnovu ostvarenih rezultata polaznika na
Selekcionoj obuci za SAJ, sačinjava rang listu i dostavlja je ministru i Direkciji
policije.
Direktor policije, na predlog komandanta SAJ donosi odluku o kandidatima koji će biti primljeni na radno mesto "specijalac".
Organizaciona jedinica nadležna za poslove
upravljanja ljudskim resursima sprovodi dalji postupak popune radnog
mesta "specijalac".
3. Provera stručne osposobljenosti policijskih službenika za rad u SAJ
Član 15
Stručno osposobljavanje policijskih službenika u SAJ obavlja se putem kurseva.
SAJ u saradnji sa organizacionom jedinicom nadležnom
za poslove upravljanja ljudskim resursima izrađuje predloge programa
kurseva.
Stručno usavršavanje policijskih službenika u SAJ,
kao i provera njihove stručne osposobljenosti za dalji rad sprovodi se
u skladu sa Programom stručnog usavršavanja policijskih službenika SAJ.
Provera stručne osposobljenosti obuhvata proveru
psihofizičke sposobnosti i proveru drugih kompetencija predviđenih
Programom stručnog usavršavanja policijskih službenika SAJ.
Norme za proveru psihofizičke sposobnosti i proveru
drugih kompetencija za rad u SAJ predviđene su Programom iz stava 3.
ovog člana.
Provera iz stava 4. ovog člana realizuje se najmanje jednom godišnje.
Komandant SAJ ili rukovodilac koga on ovlasti u
obavezi je da na početku kalendarske godine upozna policijske
službenike sa psihofizičkim sposobnostima i drugim kompetencijama koje
se proveravaju i normama koje je potrebno ispuniti.
Proveru iz stava 4. ovog člana sprovodi Komisija za
proveru stručne osposobljenosti, koju rešenjem obrazuje direktor
policije, a čine je predstavnici Direkcije policije, SAJ i
organizacione jedinice nadležne za poslove upravljanja ljudskim
resursima.
Rezultate provera iz stava 4. ovog člana, Komisija za
proveru stručne osposobljenosti dostavlja ministru, Direkciji policije i
komandantu SAJ.
Ako policijski službenik ne ispuni norme za proveru
psihofizičkih sposobnosti predviđene Programom stručnog usavršavanja
policijskih službenika SAJ smatra se da ne ispunjava uslov za rad u
SAJ.
Policijskim službenicima koji su privremeno sprečeni
za rad, privremeno premešteni ili upućeni na rad u drugu organizacionu
jedinicu Ministarstva, utvrđuje se novi termin provere mesec dana nakon
određenog datuma provere ili najkasnije do kraja kalendarske godine u
kojoj se provera vrši.
Policijski službenici koji se u vreme provere iz
stava 4. ovog člana, nalaze duže od mesec dana van rada usled
privremene sprečenosti za rad, upućuju se na vanredni lekarski pregled
u nadležnu zdravstvenu ustanovu za zaštitu zaposlenih u Ministarstvu,
radi utvrđivanja novog termina provere.
Ako se policijski službenik neopravdano ne odazove na
proveru psihofizičkih sposobnosti u roku od šest meseci od dana

upućivanja na vanredni lekarski pregled, smatra se da ne ispunjava
uslov za rad u SAJ.
4. Posebna oprema, sredstva i naoružanje u SAJ
Član 16
Policijski službenici SAJ za obavljanje poslova iz svoje nadležnosti koriste: osnovnu, posebnu i specijalnu policijsku opremu.
Osnovnu policijsku opremu SAJ čine: opasač sa
dodacima za nošenje službenog oružja; podopasač; službena palica;
sredstva za vezivanje; raspršivač sa dozvoljenim neškodljivim
supstancama za privremeno onesposobljavanje i dr.
Posebnu policijsku opremu SAJ čine: interventna
palica (tonfa); teleskopska palica (sklopiva); elektrošokeri i
električne palice koje emituju električni impuls kratkog trajanja;
uređaj za bezkontaktno vezivanje; zaštitni štit; zaštitna kaciga;
zaštitna maska; rukavice; taktičko zaštitne naočare; štitnici za
laktove i kolena; zaštitno markersko odelo i markerski rukav za vodiče
službenih pasa; specijalno odelo sa mrežom za maskiranje; taktičko
balistički prsluk sa dodacima; balistički prsluk pancir sa dodacima;
taktičko balistički šlem; balistički štit i sredstva za balističku
zaštitu; taktičko borbeni ranac; taktičko borbene naočare; taktičko
borbene rukavice; taktički nož; taktička lampa; taktički
multifunkcionalni alat; navlaka za šlem maskirna; zaštitne naočare od
zračenja; antifoni; taktički prsluk; ašov; pribor za jelo; vreća za
spavanje sa navlakom od vodo-nepropusnog materijala i uloškom od
polara; oprema za posade specijalnih vozila; oprema za policijske pse;
rezervni delovi, specijalni alati i pribori za održavanje naoružanja i
opreme; modifikovana vozila koja poseduju odgovarajuće ateste; oprema
za obuku i dejstvo u zimskim uslovima; ski naočare; ski kaciga; ski
čizme; skije sa vezom i štapovima; oprema za sanitetsko zbrinjavanje
uključujući i individualni medicinsko-taktički komplet; sredstva za
prinudno zaustavljanje motornih vozila; sredstva i oprema za
protivdiverzioni pregled; uređaji za audio i video snimanje, obradu i
arhiviranje podataka; uređaji i sredstva za osmatranje i merenje
daljine; endoskopski uređaji; uređaji i sredstva za orijentaciju i
navigaciju; radarski uređaji; hemijska sredstva punjena neškodljivim
suzavcem ili hemijskim materijama blažeg dejstva od suzavca; svetlosna
i zvučna signalizacija i rotaciona svetla; uređaji i telekomunikacioni
sistemi namenjeni za tajno praćenje, nadzor i tehničko snimanje;
plovila (brodovi, čamci) i uređaji i sistemi koji se u njih ugrađuju,
kao i delovi takvih plovila; druga prevozna sredstva, sa ili bez
policijskih oznaka koja se po svojoj nameni, karakteristikama i
svojstvima mogu upotrebiti u funkciji obavljanja policijskih poslova
SAJ; oprema za maskiranje ljudstva, materijalno-tehničkih sredstava i
jedinica; oprema za život i rad u terenskim uslovima; oprema za obuku i
upotrebu službenih pasa i dr.
Specijalnu policijsku opremu SAJ čine:
opto-elektronske uređaji za osmatranje; termovizijske kamere;
balistički kalkulatori; uređaji i sistemi za tehničku zaštitu objekata
i štićenih prostora; anti dron sistemi; busola; džps uređaj; rendgenski
uređaji; uređaji i sredstva za osmatranje u noćnim uslovima i u
uslovima smanjene vidljivosti; uređaji, sredstva i sistemi za detekciju
zračenja za radiološku, biološku i hemijsku identifikaciju; uređaji za
radio-goniometrisanje i radio-elektronsko ometanje; detektori
eksploziva; posebno konstruisani uređaji, oprema i sredstva za
uklanjanje i uništavanje minsko-eksplozivnih sredstava; oprema za
rušenje elemenata i materijala, otvaranje prolaza i prepreka za
brzo-nasilno otvaranje posebno zaštićenih otvora; specijalna zaštitna
oprema za ulazak u laboratorije za proizvodnju opojnih supstanci i
eksploziva; specijalno zaštitno balističko odelo i oprema za rad sa
eksplozivima; oprema za traganje i spasavanje; ronilačka oprema;
snajperska oprema; padobranska oprema; alpinistička oprema; specijalna
vozila; specijalne bezposadne platforme sa daljinskim upravljanjem
(dron). Pod specijalnom policijskom opremom i sredstvima podrazumevaju
se i rezervni delovi, specijalni alati i oprema za održavanje navedenih
sredstava i dr.
Opremu za uspostavljanje informatičko-komunikacijske
povezanosti čine: radio, informatički i telefonski uređaji i njihova
prateća oprema; uređaji, sredstva, sistemi i njihove komponente za
kripto-bezbednosnu zaštitu podataka, i za ispitivanje i analizu sistema
zaštite; sistemi, uređaji i sredstva za obezbeđenje i zaštitu od
elektromagnetskih zračenja; sistemi, uređaji i sredstva za otkrivanje
uređaja u akustičkom i elektromagnetskom spektru i dr.
Član 17
Naoružanjem se smatra osnovno i posebno naoružanje i oprema sa pripadajućom municijom.
Osnovno naoružanje policijskih službenika SAJ je:
kratko vatreno oružje - poluautomatski pištolj ili revolver i drugo
kratko i dugo vatreno oružje (repetirajuće, poluautomatsko i
automatsko) kalibra do 12,7 mm.
Posebnim naoružanjem policijskih službenika SAJ
smatra se: dugo vatreno oružje (repetirajuće, poluautomatsko i
automatsko) i oružja i oruđa za vatrenu podršku kalibra od 12,8 mm do
82 mm, koja mogu biti ručna, samohodna ili ugrađena na specijalnim
vozilima; konvertibilno oružje (gasno oružje i oružje za
signalizaciju); hemijska sredstva punjena neškodljivim suzavcem ili
hemijskom materijom blažeg dejstva od suzavca; oružje za ispaljivanje
hemijskih sredstava i sredstava za obeležavanje, zadimljavanje i
osvetljavanje; oružje za ispaljivanje različitih vrsta projektila za
trenutno i privremeno onesposobljavanje bez štetnih posledica; oružje
za ispaljivanje municije posebne namene; oružje sa tetivom ili oprugom
(samostrel, luk, praćka, podvodna puška); minsko-eksplozivna sredstva;
i hladno oružje.
Posebna oprema za oružje policijskih službenika SAJ
je: nišanske sprave i opto-elektronski uređaji; daljinski upravljivi
sistemi za upravljanje i dejstvo; bacači projektila (adapteri za
izbacivanje ručnih bombi, tromblonskih mina, hemijskih sredstava i
granata); lampe za oružje i prigušivači pucnja.
Po odluci komandanta, zbog prirode posla koji obavljaju, policijski službenici mogu imati više komada oružja na zaduženju.
Član 18
Pod posebnom opremom, sredstvima i naoružanjem
propisanim čl. 16. i 17. ove uredbe, podrazumevaju se i njihovi
rezervni delovi, specijalni alati i pribori za održavanje naoružanja i
opreme, kao i oprema, uređaji i sredstva koja nisu u slobodnoj prodaji
na tržištu, a koja se po svojoj nameni, karakteristikama i svojstvima
mogu upotrebiti u funkciji obavljanja policijskih poslova.
SAJ vodi evidenciju o zaduženom naoružanju i
policijskoj opremi u skladu sa upustvom o načinu vođenja evidencije
naoružanja, municije i opreme sa metodologijom rada na programskom
sistemu "NAO".
III ŽANDARMERIJA
1. Organizacija i delokrug Žandarmerije
Član 19
Žandarmerija je posebna jedinica policije koja
izvršava policijske i druge unutrašnje poslove i zadatke, kada postoji
stanje povećanog rizika po stanje javne bezbednosti, kao i ugrožavanje
bezbednosti ljudi i imovine u većem obimu.
Žandarmerija samostalno ili u saradnji sa
organizacionim jedinicama Ministarstva i ostalim subjektima
bezbednosti, po naređenju direktora policije, planira, organizuje i
izvršava poslove i zadatke u uslovima kada postoji neposredna opasnost
od nastanka ili su nastale krizne situacije, vanredni događaji i stanja
povećanog rizika izazvani: pretnjom oružanom pobunom, pretnjom od
izvršenja ili izvršenim terorističkim aktima, kriminalnim aktivnostima
grupa ili pojedinaca, javnim okupljanjima, elementarnim nepogodama i
drugim nesrećama i opasnostima.
U cilju uspešnog izvršavanja poslova i zadataka iz
stava 2. ovog člana, Žandarmerija prilagođava svoju organizaciju i
način njihovog izvršenja.
Pored poslova i zadataka iz stava 2. ovog člana,
Žandarmerija planira, priprema i organizuje upotrebu jedinice u
vanrednom i ratnom stanju i u odbrani Republike Srbije.
Žandarmerija u svom sastavu ima uže organizacione jedinice.
2. Popuna radnih mesta u Žandarmeriji
Član 20
Radno mesto u Žandarmeriji za koje je predviđena
Selekciona i Osnovna obuka popunjava se policijskim službenikom u
statusu ovlašćenog službenog lica, koji je sa uspehom završio
Selekcionu obuku i Osnovnu obuku za Žandarmeriju.
Ministar može u skladu sa Zakonom o policiji raspisati
  javni konkurs za pohađanje Selekcione i Osnovne obuke za Žandarmeriju radi
popune radnog mesta "žandarm I" - pod uslovima iz člana 22a.
Selekciona i Osnovna obuka za Žandarmeriju
Član 21
Direkcija policije, na zahtev Žandarmerije,
obaveštava organizacionu jedinicu nadležnu za poslove upravljanja
ljudskim resursima o potrebi popune radnog mesta u Žandarmeriji.
Organizaciona jedinica nadležna za poslove
upravljanja ljudskim resursima, u skladu sa kadrovskim planom,
finansijskim sredstvima i planom obuka daje saglasnost za popunu radnog
mesta "žandarm I" i priprema obaveštenje o sprovođenju Selekcione i
Osnovne obuke za Žandarmeriju koje sadrži informacije o načinu i
krajnjem roku prijavljivanja policijskih službenika, kao i podatke o
dužini trajanja obuka za Žandarmeriju.
Sastavni deo obaveštenja iz stava 2. ovog člana je Prijava za Selekcionu
obuku/testiranje/izbor kandidata.
Obaveštenje se postavlja na oglasnoj tabli organizacionih jedinica i na Intranet sajtu Ministarstva.
Selekciona obuka za Žandarmeriju
Član 22
Kriterijumi za izbor polaznika Selekcione obuke za radno mesto "žandarm I" su:
1) da nije stariji od 32 godine;
2) da ima najmanje jednu godinu efektivnog radnog staža na policijskim poslovima u statusu ovlašćenog službenog lica;
3) da poseduje vozačku dozvolu za upravljanje motornim vozilom "B" kategorije;
4) da ima poslednje dve godine pozitivne godišnje ocene rada;
5) da je na proverama obučenosti i stručne
osposobljenosti za godinu koja prethodi godini u kojoj podnosi prijavu
ostvario ocenu najmanje "vrlo dobar 4".
Kandidat koji ispunjava uslove iz stava 1. ovog
člana, podnosi prijavu za Selekcionu obuku za Žandarmeriju,
organizacionoj jedinici nadležnoj za poslove upravljanja ljudskim
resursima prema mestu rada.
Podnošenjem prijave kandidata smatra se da je isti
dao saglasnost da se izvrše provere ispunjenosti uslova iz stava 1. i
da se obrade lični podaci.
Nakon prijema prijave, organizaciona jedinica
nadležna za poslove upravljanja ljudskim resursima, vrši proveru
ispunjenosti uslova iz stava 1. tačke 1)-5) ovog člana i sačinjava
Listu kandidata koji ispunjavaju uslove za pristup selekcionom
testiranju, koju dostavlja Direkciji policije.
Selekcionoj obuci za Žandarmeriju prethodi selekciono
testiranje koje se vrši u skladu sa Programom Selekcione obuke za
Žandarmeriju.
Nakon selekcionog testiranja, a pre pohađanja
Selekcione obuke za Žandarmeriju, polaznik se upućuje na prethodni
lekarski pregled koji sadrži i testiranje polaznika na prisustvo
psihoaktivnih supstanci u organizmu.
Član 22a
Kada se popunjavanje radnog mesta "žandarm I" sprovodi
  putem javnog konkursa, na Selekcionu i Osnovnu obuku za Žandarmeriju mogu se
  primiti kandidati koji ispunjavaju uslove za zasnivanje radnog odnosa propisane
Zakonom o policiji i koji:
1) nisu stariji od 30 godina;
2) poseduju vozačku dozvolu za upravljanje motornim
vozilom "B" kategorije ili su dužni vozačku dozvolu navedene kategorije
da steknu u roku od dve godine od dana zasnivanja radnog odnosa u
Žandarmeriji;
3) ispune uslove selekcionog testiranja;
4) su sposobni za pohađanje Selekcione obuke za Žandarmeriju
  shodno rezultatima sa prethodnog lekarskog pregleda.
Ministarstvo sa kandidatom koji ispunjava uslove iz stava 1.
  ovog člana zaključuje Ugovor o stručnom usavršavanju za polaznike
  Selekcione i Osnovne obuke za Žandarmeriju.
Ugovor se zaključuje na period trajanja Selekcione i Osnovne
  obuke za Žandarmeriju.
Kandidat za prijem i rad u Ministarstvu koji sa uspehom završi
  Selekcionu i Osnovnu obuku za Žandarmeriju prima se na radno mesto "žandarm I" u skladu sa rang listom i brojem radnih mesta koja se konkursom popunjavaju,

uz
  uslov da u roku od godinu dana od dana zasnivanja radnog odnosa završi policijsku
  obuku osnovnog nivoa i položi stručni ispit u zakonom utvrđenom roku.
Kandidati koji ispunjavaju uslove za zasnivanje radnog odnosa propisane Zakonom o policiji i ovom uredbom, a koji su završili Selekcionu i Osnovnu obuku po prethodno raspisanom konkursu i nisu primljeni u radni odnos u skladu sa stavom 4. ovog člana, mogu podneti prijavu na novi konkurs ako je isti raspisan u roku od godinu dana od prethodno raspisanog konkursa, bez obaveze ponovnog pohađanja Selekcione i Osnovne obuke.
Kandidati iz stava 5. ovog člana rangiraju se u skladu sa ostvarenim rezultatima na prethodno završenoj Selekcionoj i Osnovnoj obuci, uz saglasnost kandidata.
Kandidat koji se ne saglasi sa ostvarenim rezultatima Selekcione i Osnovne obuke na prethodno raspisanom konkursu, biće ponovo upućen na pohađanje obuka.
Odredbe iz st. 5-7. ovog člana shodno se primenjuju i na popunu radnih mesta putem internih konkursa.
Na kandidate iz stava 1. ovog člana shodno se primenjuju odredbe
  o sprovođenju Selekcione i Osnovne obuke za Žandarmeriju.
Član 23
Direktor policije, rešenjem obrazuje Komisiju za
izbor polaznika za Selekcionu obuku i Osnovnu obuku za Žandarmeriju i
popunu radnih mesta u Žandarmeriji za koje je predviđena Selekciona i
Osnovna obuka (u daljem tekstu: Komisija).
Komisija ima najmanje tri člana, a čine je
predstavnici Žandarmerije, od kojih je jedan predsednik Komisije i
predstavnici organizacione jedinice za poslove upravljanja ljudskim
resursima.
Član 24
Komisija sačinjava zapisnik o rezultatima selekcionog
testiranja i prethodnog lekarskog pregleda i na osnovu postignutih
rezultata sačinjava Rang listu kandidata za pohađanje Selekcione obuke
za Žandarmeriju.
Rang listu iz stava 1. ovog člana Komisija dostavlja
direktoru policije, koji na predlog komandanta Žandarmerije donosi
odluku koliko kandidata će biti pozvano da pohađa Selekcionu obuku za
Žandarmeriju, u skladu sa finansijskim sredstvima, kadrovskim planom i
planom obuka.
Odluka iz stava 2. ovog člana dostavlja se Komisiji,
Žandarmeriji i organizacionoj jedinici nadležnoj za poslove upravljanja
ljudskim resursima.
Na osnovu odluke iz stava 2. ovog člana, Komisija
poziva kandidate na Selekcionu obuku za Žandarmeriju, preko
organizacionih jedinica u kojima su kandidati zaposleni.
Rukovodilac organizacione jedinice u obavezi je da kandidatu omogući pohađanje Selekcione obuke za Žandarmeriju.
Polaznik Selekcione obuke za Žandarmeriju za vreme trajanja obuke ostvaruje sva prava i obaveze svog radnog mesta.
Član 25
Selekciona obuka za Žandarmeriju traje 21 dan i eliminacionog je karaktera.
Rukovodilac Selekcione obuke za Žandarmeriju i
policijski službenici zaduženi za sprovođenje Selekcione obuke određuju
se Planom realizacije Selekcione obuke za Žandarmeriju u skladu sa
propisom kojim se uređuje stručno osposobljavanje i usavršavanje u
Ministarstvu.
Tokom trajanja Selekcione obuke polaznik je dužan da postupa po nalogu rukovodioca obuke i izvođača obuke - instruktora.
Selekciona obuka za Žandarmeriju može se realizovati u objektu i izvan objekta Žandarmerije.
Za realizaciju Selekcione obuke za Žandarmeriju izvan objekata Žandarmerije potrebno je odobrenje direktora policije.
Rukovodilac obuke može, na predlog instruktora, lekara
  ili policijskog psihologa trajno udaljiti polaznika sa Selekcione obuke za
  Žandarmeriju ako polaznik tokom trajanja obuke naruši disciplinu, pravila ponašanja
  i/ili ispolji nemogućnost prilagođavanja zahtevima obuke i postavljenih zadataka
  ili se povredi ili naruši opšte zdravstveno stanje, o čemu u pisanoj formi
obaveštava Direkciju policije i Žandarmeriju.
Polaznik može u svakom trenutku napustiti Selekcionu
obuku za Žandarmeriju i vratiti se u svoju organizacionu jedinicu, o
čemu obaveštava Direkciju policije.
Član 26
Tematske celine koje čine sadržaj Selekcione obuke za Žandarmeriju bliže se uređuju Programom Selekcione obuke za Žandarmeriju.
Polaznik tokom sprovođenja Selekcione obuke za Žandarmeriju polaže eliminacione fazne ispite i završni ispit.
Sadržaj, način polaganja i ocenjivanja faznih ispita i završnog ispita bliže se uređuju programom iz stava 1. ovog člana.
Polaznik koji ne položi jedan od faznih ispita ili završni ispit, smatra se da nije završio Selekcionu obuku za Žandarmeriju.
Selekciona obuka za Žandarmeriju se može pohađati najviše dva puta.
Osnovna obuka za Žandarmeriju
Član 27
Komisija na osnovu ostvarenih rezultata polaznika na
Selekcionoj obuci za Žandarmeriju sačinjava Rang listu i dostavlja je ministru i 
Direkciji policije.
Direktor policije u skladu sa rezultatima Selekcione
obuke za Žandarmeriju odobrava pozivanje potrebnog broja polaznika na
Osnovnu obuku za Žandarmeriju.
Pozivanje polaznika na Osnovnu obuku za Žandarmeriju sprovodi Komisija.
Osnovna obuka za Žandarmeriju traje dva meseca i eliminacionog je karaktera.
Rukovodilac obuke može, na predlog instruktora, lekara
  ili policijskog psihologa trajno udaljiti polaznika sa Osnovne obuke za Žandarmeriju
  ako polaznik tokom trajanja obuke naruši disciplinu, pravila ponašanja i/ili
  ispolji nemogućnost prilagođavanja zahtevima obuke i postavljenih zadataka
  ili se povredi ili naruši opšte zdravstveno stanje, o čemu u pisanoj formi
obaveštava Direkciju policije i Žandarmeriju.
Sadržaj Osnovne obuke, način sprovođenja, polaganja i
ocenjivanja faznih ispita i završnog ispita bliže se uređuju Programom
Osnovne obuke za Žandarmeriju.
Osnovna obuka za Žandarmeriju može se organizovati i
realizovati kako u sedištima organizacionih jedinica Žandarmerije,
nastavnim centrima Ministarstva, tako i na drugim adekvatnim
lokacijama.
Polaznik Osnovne obuke za Žandarmeriju za vreme trajanja obuke ostvaruje sva prava i obaveze svog radnog mesta.
Član 28
Komisija na osnovu ostvarenih rezultata polaznika na
Osnovnoj obuci za Žandarmeriju sačinjava Rang listu i dostavlja je  ministru i 
Direkciji policije.
Direktor policije, na predlog komandanta Žandarmerije
donosi odluku o kandidatima kojima će biti popunjeno radno mesto za
koje je predviđena Selekciona i Osnovna obuka za Žandarmeriju.
Organizaciona jedinica nadležna za poslove
upravljanja ljudskim resursima sprovodi dalji postupak popune radnog
mesta za koje je predviđena Selekciona i Osnovna obuka za Žandarmeriju.
Skraćeni postupak za popunu radnog mesta "žandarm I"
Član 29
Policijski službenik koji je u poslednjih pet godina
sa uspehom završio Osnovnu obuku za Žandarmeriju, može biti raspoređen
na radno mesto za koje je predviđena Selekciona i Osnovna obuka za
Žandarmeriju ako:
1) zadovolji kriterijume na prethodnom lekarskom pregledu koji je propisan u članu 22. stav 6. ove uredbe;
2) na testu fizičke sposobnosti, u svim disciplinama
koje se ocenjuju dobije najmanje ocenu "ističe se 4". Test fizičke
sposobnosti se sprovodi u skladu sa normativima koji su Programom
stručnog usavršavanja Žandarmerije utvrđeni za specijalističke čete.
Odluku o sprovođenju skraćenog postupka za popunu
radnog mesta za koje je predviđena Selekciona i Osnovna obuka za
Žandarmeriju donosi direktor policije, na predlog komandanta
Žandarmerije, a nakon pribavljene saglasnosti organizacione jedinice
nadležne za poslove upravljanja ljudskim resursima.
3. Provera stručne osposobljenosti policijskih službenika za rad u Žandarmeriji
Član 30
Stručno osposobljavanje policijskih službenika u Žandarmeriji obavlja se putem kurseva.
Žandarmerija u saradnji sa organizacionom jedinicom
nadležnom za poslove upravljanja ljudskim resursima izrađuje predloge
programa kurseva.
Stručno usavršavanje policijskih službenika u
Žandarmeriji, kao i provera njihove stručne osposobljenosti za dalji
rad sprovodi se u skladu sa Programom stručnog usavršavanja
Žandarmerije.
Provera stručne osposobljenosti obuhvata proveru
psihofizičkih i motoričkih sposobnosti, proveru znanja i gađanja
predviđenih Programom stručnog usavršavanja policijskih službenika
Žandarmerije.
Norme za proveru stručne osposobljenosti za dalji rad
u Žandarmeriji i norme u pogledu broja sati ronjenja za Ronilačku
jedinicu propisane su programom iz stava 3. ovog člana.
Provera iz stava 4. ovog člana realizuje se najmanje jednom godišnje.
Komandant Žandarmerije ili rukovodilac koga on
ovlasti u obavezi je da na početku kalendarske godine upozna policijske
službenike sa psihofizičkim sposobnostima i drugim kompetencijama koje
se proveravaju i normama koje je potrebno ispuniti.
Proveru iz stava 4. ovog člana sprovodi Komisija za
proveru stručne osposobljenosti koju rešenjem obrazuje direktor
policije, a čine je predstavnici Direkcije policije i Žandarmerije.
Rezultate provera iz stava 4. ovog člana Komisija za
proveru stručne osposobljenosti dostavlja ministru, Direkciji policije i
komandantu Žandarmerije.
Ako policijski službenik ne ispuni norme za proveru
psihofizičkih sposobnosti predviđene Programom stručnog usavršavanja za
Žandarmeriju smatra se da ne ispunjava uslov za rad u Žandarmeriji.
Policijskim službenicima koji su privremeno sprečeni
za rad, privremeno premešteni ili upućeni na rad u drugu organizacionu
jedinicu Ministarstva, utvrđuje se novi termin provere mesec dana nakon
određenog datuma provere ili najkasnije do kraja kalendarske godine u
kojoj se provera vrši.
Policijski službenik koji zbog privremene sprečenosti
za rad nije u mogućnosti da izvrši provere psihofizičkih/motoričkih
sposobnosti u terminu koji je za to određen, iste polaže odmah nakon
povratka sa privremene sprečenosti za rad. Neposredni starešina
policijskog službenika dužan je da policijskom službeniku omogući
pristup proverama sposobnosti.
Policijskom službeniku koji je oslobođen provera
usled povrede na radu ili profesionalnog oboljenja, prenose se ocene
koje je dobio na poslednjoj proveri.
Policijski službenik koji je dva puta u toku godine
oslobođen provera ili odsustvuje po osnovu privremene sprečenosti za
rad koja nije u vezi sa prethodnim stavom, smatraće se neocenjenim.
Ako se policijski službenik neopravdano ne odazove na
proveru psihofizičkih sposobnosti, smatra se da ne ispunjava uslov za
rad u Žandarmeriji.
Policijski službenik koji na proverama bude ocenjen
ocenom "nedovoljan 1" ili bude neocenjen, trajno se premešta na
odgovarajuće radno mesto.
4. Posebna oprema, sredstva i naoružanje u Žandarmeriji
Član 31
Opremom se smatra osnovna i posebna oprema koju
koriste policijski službenici Žandarmerije radi obavljanja poslova iz
svog delokruga.
Osnovnu opremu policijskih službenika Žandarmerije čine službena palica i sredstva za vezivanje.
Posebnu policijsku opremu policijskih službenika
Žandarmerije čine: interventna palica - tonfa; teleskopska palica;
električne palice koje emituju električni impuls kratkog trajanja;
zaštitni štit; zaštitni laki prsluk sa štitnicima za podlaktice i
potpkolenice; šlem; zaštitna maska za javni red; rukavice; naočare;
štitnici za pojedine delove tela (laktove, kolena i dr.); megafon;
balistički šlem sa navlakom; balistički vizir; IC marker za šlem;
balistički prsluk; balistički dodaci za vrat i ekstremitete;
hidratanska vreća za vodu; balistički štit i druga sredstva za
balističku zaštitu; razvalni alat (hidraulični i ručni, makaze za žicu,
motorna sredstva za razvaljivanje i sečenje i dr.); zaštitna maska;
sredstva za prinudno zaustavljanje motornih vozila; ograde za prinudno
zaustavljanje ili usmeravanje lica (samostalno, montirane na vozila,
kao i specijalna vozila sa hidrauličnim ogradama); uređaji, sredstva i
oprema za kontradiverzioni pregled i rad (zaštitno minersko odelo (šlem
sa vizirom, dvodelni komplet), zaštitne čizme, zaštitne nanule
(papuče), komplet za aktiviranje eksploziva, komplet za rušenje,
komplet za miniranje i razminiranje, metal detektori (za pregled
prostorija, lica i zemljišta), multifunkcionalni alat, makaze za
sečenje žice pod naponom, zaštitni prekrivači, komplet ogledala za
pregled teško dostupnih površina, šipka sa elektro-mehaničkom rukom,
endoskopi, neutralizatori EM impulsa i dr.); uređaji i sredstva za
osmatranje i merenje daljine; uređaji i sredstva za orijentaciju i
navigaciju; uređaji za upravljanje vatrom; uređaji za audio i video
snimanje, obradu i arhiviranje podataka; endoskopski uređaji; radarski
i rendgenski uređaji; uređaji za izbacivanje mlazeva vode; teretna i
radna vozila bez policijskih oznaka prilagođena operativnim potrebama;
vozila bez policijskih oznaka u kojima su ugrađeni svetlosni i zvučni
uređaji, telekomunikacioni sistemi i specijalna oprema; plovila
(brodovi, čamci, skuteri i dr.) i uređaji i sistemi koji se u njih
ugrađuju, kao i delovi plovila i ugrađenih uređaja i sistema; druga
prevozna sredstva, sa ili bez policijskih oznaka, koja se po svojoj
nameni karakteristikama i svojstvima mogu upotrebiti u funkciji
obavljanja policijskih poslova; uređaji i sistemi za tehničku zaštitu
objekata i štićenih prostora; sredstva veze; uređaji i sredstva za
osmatranje, obeležavanje cilja i navođenje vatrene podrške, gađanje i
snimanje u dnevnim i noćnim uslovima, i u uslovima smanjene vidljivosti
(binokulari, monokulari, termovizijski uređaji, kamere, foto aparati,
optički, termovizijski i noćni nišani, durbini sa stalkom, dvogledi,
daljinometri, obeleživači cilja, balistički kalkulatori, merači brzine
metka, busole, kurvimetri, kolimatorski nišani, džps uređaji, i dr.);
prateća i pomoćna oprema i alati za naoružanje i oruđa; uređaji,
sredstva i sistemi za detekciju zračenja i za radiološku, biološku i
hemijsku identifikaciju, zaštitu i dekontaminaciju; uređaji za
detekciju, otkrivanje i ometanje prislušnih uređaja; uređaji za
radio-goniometrisanje i radio-elektronsko izviđanje i dejstvo;
detektori eksploziva i posebno konstruisani uređaji i sredstva sa
alatom i priborom za uklanjanje i uništavanje minsko-eksplozivnih
sredstava, kao i za protivdiverziono dejstvo uključujući i zaštitnu
opremu za policijske službenike; ronilačka oprema i sredstva;
padobranska oprema; alpinistička oprema; bespilotne letelice i
vazduhoplovi (dronovi), anti dron puške i sistemi; i specijalna i
posebna vozila sa pripadajućom opremom.
U posebnu policijsku opremu policijskih službenika
Žandarmerije spadaju i: navlaka za šlem; zaštitne naočare od zračenja;
antifoni; taktički prsluk (univerzalni, za snajperiste, za hemičare i
dr.); opasač sa podopasačem, futrolama i dodacima; baterijska lampa;
ašov; transportni i borbeni ranac; torbe za opremu; motociklistički
ranac i pojas; pribor za jelo; šatorsko krilo; čuturica za vodu; džepni
nož; borbeni nož; vreća za spavanje sa navlakom od vodo-nepropusnog
materijala i uloškom od polara i podmetačem; oprema za posade
specijalnih vozila; oprema za policijske pse i vodiče službenih pasa
(robot odelo, rukavi tvrdi i meki, podrukavi, korbač, korpe, povodci
dugi i kratki i dr.); rezervni delovi, specijalni alati i pribori za
održavanje naoružanja i opreme; modifikovana vozila koja poseduju
odgovarajuće ateste; oprema za obuku i dejstvo u zimskim uslovima;
oprema za rušenje elemenata i materijala, otvaranje prolaza u
preprekama i razvaljivanje; oprema za sanitetsko zbrinjavanje
(sanitetski ranac, sanitetske torbice, sanitetska nosila i dr.)
uključujući i individualni medicinsko-taktički i timski komplet i
vozila za sanitetsko zbrinjavanje sa i bez balističke zaštite; oprema i
uređaji za gašenje požara i postupanje u slučaju elementarnih nepogoda;
oprema i uređaji za pretragu i spasavanje; inžinjerijske radne mašine;
vozila i sredstva za održavanje zelenih površina; oprema za maskiranje
ljudstva, materijalno-tehničkih sredstava i jedinica; oprema za život i
rad u terenskim uslovima (šatori, kreveti, pokretna kupatila, sistemi i
sredstva za održavanje higijene, stolovi i stolice, sredstva za
grejanje i hlađenje, manjerke, poljske kuhinje, inžinjerijski alat,
agregati i dr.); skijaška oprema (skije sa štapovima, ski naočare, ski
čizme, ski kaciga sa potkapom i dr); sportska oprema (trenerke, šorc,
majice, patike, čarape i dr.); uređaji za vezivanje lica na daljinu;
akustični uređaji; raspršivači neškodljivih materija (suzavca i dr.);
interaktivna tabla, ploter, laminator za plastifikaciju; kao i druga
oprema, uređaji i sredstva koja nisu u slobodnoj prodaji na tržištu, a
koja se po svojoj nameni, karakteristikama i svojstvima mogu upotrebiti
u funkciji obavljanja poslova i zadataka iz nadležnosti Žandarmerije.
U ronilačku opremu i sredstva spadaju: ronilačka
odeća i obuća; sve vrste ronilačkih odela (suva, polusuva, mokra,
spasilačka, za kontaminiranu sredinu i dr.); ronilačka pododela
(dvodelna, termo, kombinezon, aktivni veš i dr.); sve vrste ronilačkih
rukavica (suve sa sistemom manžetni, neoprenske, gumene i dr.);
ronilačke čizmice; sve vrste ronilačkih kapuljača; ronilačke maske
(standardne maske i maske za celo lice); ronilačke kacige; ronilački
šlem zaštitni; ronilački hidrostatski regulatori pritiska (prvog i
drugog stepena sa crevima, za vazduh, za kiseonik, za veštačke gasne
mešavine, manometrima i dr.); sve vrste ronilačkih boca; ventili za
ronilačke boce; banka disajnog medijuma; pupkovina; površinska stanica
za dostavu disajnog medijuma; ronilačke miksete za veštačke gasne
mešavine; buster-pumpe za kiseonik i dr. gasove; ronilački aparat
zatvorenog kruga disanja (rebrider); disalica; sve vrste ronilačkih
peraja; pojas i džepovi za tegove; ronilački tegovi; kompenzatori
plovnosti; ronilački prsluk (taktički, spasilački, za rad sa
helikopterom, za aparat zatvorenog kruga disanja, i dr.); ronilački
sat; ronilački kompjuter; dubinomer; ronilački kompas; ronilački nož;
ronilačke lampe i podvodno osvetljenje; apsorbens; pojasevi za
osiguranje; konopi; garabini, plovci za obeležavanje; ronilačke torbe i
koferi; ronilački kompresori (visokog i niskog pritiska, za vazduh za
veštačke gasne mešavine); hiperbarična komora; uređaji za inhalaciju
kiseonika na površini; uređaj za reimerziju kiseonikom; sredstva i
uređaji za podvodnu komunikaciju; sonar za pretraživanje dna sa
površine; ronilački sonari; fotoaparati i kamere za podvodno snimanje;
podvodni detektori za metal i eksplozive; tablice za pisanje pod vodom
i ronilačka plovna sredstva (podvodni skuteri i specijalna plovila);
podvodni dronovi; ronilački liftovi i padobrani za podvodno dizanje
tereta; podvodni ronilački alati.
Pod ronilačkom opremom i sredstvima podrazumevaju se
i rezervni delovi, specijalni alati i oprema za održavanje navedenih
sredstava.
Sredstva veze, kao deo policijske opreme, čine: radio
stanice, repetitori, retranslatori, linkovi, interkom uređaji,
akustični pribori, kompleti alata za IT i vezu, kontrolno merni
instrumenti i dr. i telekomunikacioni i informacioni sistemi sa mrežnom
opremom i pripadajućim hardverskim i softverskim uređajima i
komponentama, koji su prilagođeni operativnim potrebama Žandarmerije i
koji su kompatibilni kako sa informacionim sistemom Ministarstva tako i
sa informacionim sistemima Vojske Srbije i drugih bezbednosnih
struktura.
Član 32
Naoružanjem se smatra osnovno i posebno naoružanje sa pripadajućom municijom.
Osnovno naoružanje policijskih službenika
Žandarmerije je: kratko vatreno oružje - poluautomatski pištolj ili
revolver i drugo kratko i dugo vatreno oružje (repetirajuće,
poluautomatsko i automatsko) kalibra do 12,7 mm.
Posebnim naoružanjem policijskih službenika
Žandarmerije smatra se: dugo vatreno oružje (repetirajuće,
poluautomatsko i automatsko) i oružja i oruđa za vatrenu podršku
kalibra od 12,8 mm do 120 mm, koja mogu biti ručna, samohodna ili
ugrađena na specijalnim vozilima; konvertibilno oružje (gasno oružje i
oružje za signalizaciju); hemijska sredstva punjena neškodljivim
suzavcem ili hemijskom materijom blažeg dejstva od suzavca; oružje za
ispaljivanje hemijskih sredstava i sredstava za obeležavanje; oružje za
ispaljivanje različitih vrsta projektila za trenutno i privremeno
onesposobljavanje bez štetnih posledica; oružje za ispaljivanje
municije posebne namene; oružje sa tetivom ili oprugom (samostrel, luk,
praćka, podvodna puška); minsko-eksplozivna sredstva; uređaji za
izazivanje elektrošokova i hladno oružje.
Posebna oprema za oružje policijskih službenika
Žandarmerije je: nišanske sprave i opto-elektronski uređaji; daljinski
upravljivi sistemi za upravljanje i dejstvo; bacači projektila
(adapteri za izbacivanje ručnih bombi, hemijskih sredstava i granata);
lampe za oružje i prigušivači pucnja.
Po odluci komandanta, zbog prirode posla koji obavljaju, policijski službenici mogu imati više komada oružja na zaduženju.
Član 33
Korišćenje posebnog naoružanja, opreme i drugih
sredstva u smislu ove uredbe podrazumeva njihovu upotrebu prilikom
obavljanja poslova i zadataka iz delokruga Žandarmerije, kao i upotrebu
u procesu obuke policijskih službenika Žandarmerije.
Posebno naoružanje i opremu zadužuju organizacione jedinice Žandarmerije.
Po odluci komandanta Žandarmerije, posebno oružje i opremu policijski službenici jedinice mogu zadužiti lično.
Naredba za angažovanje Žandarmerije podrazumeva i
načelno odobrenje za upotrebu i posebnih vrsta oružja i eksplozivnih
sredstava, u skladu sa zakonom.
Odluku o upotrebi u konkretnoj situaciji, iz stava 1.
ovog člana, donosi rukovodilac angažovanih snaga Žandarmerije, kada su
za to ispunjeni zakonski uslovi za upotrebu oružja.
Žandarmerija vodi evidencije o zaduženom osnovnom
naoružanju i opremi policijskih službenika Žandarmerije, kao i
evidencije zaduženja organizacionih jedinica posebnim naoružanjem i
opremom, u skladu sa propisima o materijalno-finansijskom poslovanju.
Član 34
U slučaju da za odgovarajuća sredstva ne postoje
tehnička uputstva, niti uputstva propisana od strane Ministarstva ili
Vojske Srbije, komandant Žandarmerije daje instrukciju o bližim
uslovima za upotrebu i način rukovanja, eksploataciju, čuvanje i
održavanje sredstava.
Član 35
Prateći spisi i dokumentacija koja sadrži podatke o
posebnom naoružanju i opremi označavaju se oznakom tajnosti u skladu sa
zakonom.
Komandanti, komandiri i rukovodioci organizacionih
jedinica Žandarmerije odgovorni su za kompletnost, ispravnost,
funkcionalnost, čistoću i čuvanje sredstava i opreme na kolektivnom
zaduženju svog sastava.
Pripadnici Žandarmerije odgovorni su za kompletnost, ispravnost, urednost i čuvanje opreme i uniforme na zaduženju.
IV HELIKOPTERSKA JEDINICA
1. Organizacija i delokrug Helikopterske jedinice
Član 36
Helikopterska jedinica je posebna jedinica policije
koja obavlja poslove koji se odnose na pripremu, neposredno angažovanje
i pružanje pomoći drugim organizacionim jedinicama Ministarstva u
obavljanju policijskih i drugih unutrašnjih poslova, a posebno na:
otkrivanju i hvatanju terorističkih, odmetničkih, ilegalnih i drugih
kriminalnih grupa ili pojedinaca; hapšenje opasnih kriminalaca; poslove
kontrole, praćenja i uspostavljanja javnog reda i mira kada je narušen
u većem obimu; poslove kontrole saobraćaja; poslove lokalizovanja i
gašenja požara; kontrole državne granice; ostvarivanje spasilačke
funkcije; pružanje pomoći građanima u slučajevima ugrožavanja njihovih
života i imovine; izvršavanje drugih zadataka kada interesi bezbednosti
građana i institucija Republike Srbije to zahtevaju.
Poslove iz svog delokruga Helikopterska jedinica
ostvaruje obavljajući letačke zadatke i servisirajući i održavajući
vazduhoplove iz sastava svoje flote.
Helikopterska jedinica planira i preduzima potrebne
mere na očuvanju i unapređenju profesionalne obučenosti svojih
pripadnika (obuka letačkog i vazduhoplovno-tehničkog osoblja), kao i na
očuvanju i unapređenju psihofizičke obučenosti svojih pripadnika.
Helikopterska jedinica se organizuje i registruje kao
vazduhoplovna organizacija u obimu i formi koji obezbeđuju i unapređuju
funkcionisanje jedinice.
U okviru međuresorne saradnje, Helikopterska jedinica
pruža usluge drugim državnim organima, a pod utvrđenim okolnostima i na
zakonom predviđen način pruža usluge i trećim licima.
Član 37
Helikopterska jedinica se angažuje na osnovu odluke
Komandanta Helikopterske jedinice, uz prethodno pribavljeno odobrenje
direktora policije i prethodno pribavljenu saglasnost ministra.
Tokom izvršenja letačke operacije vođa vazduhoplova samostalno odlučuje i snosi odgovornost za bezbedno izvršenje leta.
2. Popuna radnih mesta u Helikopterskoj jedinici
Član 38
Popuna radnih mesta u Helikopterskoj jedinici
sprovodi se premeštajem iz drugih organizacionih jedinica Ministarstva,
preuzimanjem iz drugog državnog organa, putem javnog konkursa ili
prijemom na određena radna mesta bez konkursa, u skladu sa finansijskim
sredstvima i kadrovskim planom.
3. Provera stručne osposobljenosti policijskih službenika za rad u Helikopterskoj jedinici
Član 39
Stručno osposobljavanje policijskih službenika u
Helikopterskoj jedinici obavlja se putem kurseva i drugih obuka koje se
mogu organizovati i realizovati u Ministarstvu i van Ministarstva.
Stručno osposobljavanje policijskih službenika u Helikopterskoj jedinici može se realizovati u zemlji i u inostranstvu.
Obuke zaposlenih u Helikopterskoj jedinici realizuju
se u cilju sticanja dozvola i ovlašćenja propisanih zakonom i drugim
propisima kojima se uređuje vazdušni saobraćaj i letovi posebne namene.
Za obuke zaposlenih u Helikopterskoj jedinici koje se
organizuju i realizuju u Ministarstvu Helikopterska jedinica u saradnji
sa organizacionom jedinicom nadležnom za poslove upravljanja ljudskim
resursima izrađuje predloge programa kurseva i obuka.
Stručno usavršavanje policijskih službenika
Helikopterske jedinice sprovodi se u skladu sa Programom stručnog
usavršavanja policijskih službenika Helikopterske jedinice.
Provera stručne osposobljenosti uključujući i proveru
psihofizičke sposobnosti za dalji rad zaposlenih u Helikopterskoj
jedinici sprovodi se u skladu sa zakonom i drugim propisima kojima se
uređuje vazdušni saobraćaj i letovi posebne namene.
Ministarstvo obezbeđuje tehnička, materijalna i
finansijska sredstva neophodna za produžavanje dozvola i ovlašćenja
letačkog i vazduhoplovno-tehničkog osoblja Helikopterske jedinice, a
koja su neophodna za obavljanje poslova u Helikopterskoj jedinici.
4. Posebna oprema, sredstva i naoružanje u Helikopterskoj jedinici
Član 40
Opremom se smatra osnovna i posebna oprema koju
koriste policijski službenici Helikopterske jedinice radi obavljanja
poslova iz svog delokruga.
Posebnu opremu za oružje čine: nišanske sprave i
uređaji, kao i uređaji za funkcionalno ispitivanje, testiranje i
održavanje oružja.
Posebnu opremu za rad čine: vazduhoplovi, oprema,
uređaji i sistemi koji se na njih ugrađuju, kao i delovi i sklopovi
vazduhoplova i prateće opreme; terenska, teretna i radna vozila
(specijalna vozila) bez policijskih oznaka prilagođena operativnim
potrebama Helikopterske jedinice; svetlosna i zvučna signalizacija i
rotaciona svetla; uređaji, oprema i instrumenti za navigaciju i
orjentaciju; komunikaciona oprema; uređaji i oprema za letenje i
osmatranje noću i u uslovima smanjene vidljivosti; zaštitna i
sigurnosna oprema za posadu vazduhoplova; uređaji i oprema za traganje
i spasavanje; uređaji i oprema za gašenje požara iz vazduha; uređaji i
oprema za pružanje prve pomoći i medicinske pomoći licima koja se
spasavaju i transportuju helikopterima; stručna dokumentacija,
literatura, karte, kartice; instrumenti, alati i oprema za održavanje i
servisiranje vazduhoplova.
Osnovno naoružanje policijskog službenika
Helikopterske jedinice je pištolj kalibra 9 mm i automatska puška ili
jurišna - upadna puška kalibra do 9 mm.
Posebno naoružanje čine: kratko i dugo vatreno oružje
(repetirajuće, poluautomatsko i automatsko) kalibra do 20 mm;
naoružanje ugrađeno ili postavljeno na helikopter kalibra do 20 mm i
oružje za signalizaciju i obeležavanje.
Iz helikoptera se može koristiti i drugo posebno
oružje koje koriste specijalna i posebne jedinice policije, na utvrđen
i propisan način uz poštovanje mera bezbednosti.
V JEDINICA ZA OBEZBEĐENJE ODREĐENIH LIČNOSTI I OBJEKATA
1. Organizacija i delokrug JZO
Član 41
JZO je posebna jedinica policije koja obavlja policijske poslove bezbednosne
zaštite i obezbeđenja određenih ličnosti i objekata.
JZO obavlja poslove bezbednosne zaštite i obezbeđenja određenih ličnosti
i objekata, i to: predsednika Republike; predsednika Narodne skupštine; predsednika i određenih
članova Vlade; ministra unutrašnjih poslova; direktora policije; stranih državnika - nosilaca
najviših državnih funkcija tokom službenih poseta Republici Srbiji, kao i objekata Narodne
skupštine, Generalnog sekretarijata predsednika Republike, Vlade Republike Srbije, ministarstava
i drugih objekata koje koriste navedene ličnosti.
JZO obavlja poslove bezbednosne zaštite nosilaca najviših pravosudnih funkcija
i drugih državnih funkcionera, u zavisnosti od procene ugroženosti, a po preporuci Biroa
za koordinaciju rada službi bezbednosti, kao i na bezbednosnu zaštitu nosilaca najviših pravosudnih
funkcija i drugih državnih funkcionera po prestanku funkcije ako su primenjivane mere bezbednosne
zaštite, a sve u zavisnosti od procene ugroženosti i po preporuci Biroa za koordinaciju rada
službi bezbednosti.
JZO obavlja poslove obezbeđenja drugih ličnosti i objekata na osnovu naredbe
ministra, koju donosi na predlog direktora policije, a na osnovu procene ugroženosti.
JZO obavlja poslove obezbeđenja objekata diplomatsko-konzularnih predstavništava
u Republici Srbiji u skladu sa procenom ugroženosti.
JZO sarađuje sa organizacionim jedinicama Ministarstva i područnim policijskim
upravama, službama bezbednosti, Ministarstvom spoljnih poslova, državnim organizacijama i
institucijama u pogledu bezbednosne zaštite i obezbeđenja određenih ličnosti i objekata.
JZO u saradnji sa stručnim službama Ministarstva učestvuje u realizaciji
stručnog usavršavanja i specijalističke obuke i obezbeđuje materijalno-tehnička sredstva
neophodna za rad.
JZO u svom sastavu ima uže organizacione jedinice.
2. Popuna radnog mesta u JZO
Popuna tipičnog radnog mesta "pratilac I", "pratilac
II" i "pratilac III" u JZO premeštajem
Član 42
Direkcija policije, na zahtev JZO, obaveštava organizacionu jedinicu za
poslove upravljanja ljudskim resursima o potrebi popune tipičnog radnog mesta "pratilac
I", "pratilac II" ili "pratilac III".
Organizaciona jedinica nadležna za poslove upravljanja ljudskim resursima,
u skladu sa kadrovskim planom, finansijskim sredstvima i planom obuka, po prethodno pribavljenoj
saglasnosti ministra, priprema obaveštenje o popuni radnih mesta iz stava 1. ovog člana.
Obaveštenje iz stava 2. ovog člana sadrži podatke o: organizacionoj jedinici
i mestu rada, radnom mestu, opisu poslova radnog mesta, datumu postavljanja obaveštenja,
roku za podnošenje prijava, adresi na koju se prijave podnose, ličnom imenu, kontakt telefonima
i e-mail adresi osobe zadužene za davanje potrebnih informacija o popuni radnog mesta, kriterijumima
za prijavu na radno mesto, redosledu i vrsti provera i ocenjivanja u izbornom postupku.
Sastavni deo obaveštenja iz stava 2. ovog člana je prijava za selekcionu
obuku/testiranje/izbor kandidata.
Obaveštenje iz stava 2. ovog člana, postavlja se na oglasnoj tabli organizacionih
jedinica i na intranet sajtu Ministarstva.
Član 43
Kriterijumi za izbor kandidata radi popune tipičnih radnih mesta "pratilac
I", "pratilac II" ili "pratilac III" su:
1) da ima najmanje jednu godinu efektivnog radnog staža na policijskim
poslovima sa statusom ovlašćenog službenog lica;
2) da poseduje vozačku dozvolu za upravljanje motornim vozilom "B" kategorije.
Policijski službenik podnosi prijavu za postupak izbora kandidata radi
popune tipičnih radnih mesta "pratilac I", "pratilac II" ili "pratilac
III", organizacionoj jedinici nadležnoj za poslove upravljanja ljudskim resursima prema
mestu rada.
Nakon prijema prijave, organizaciona jedinica nadležna za poslove upravljanja


ljudskim resursima, vrši proveru ispunjenosti kriterijuma iz stava 1. ovog člana i uslova
za obavljanje poslova radnog mesta, propisanih ovom uredbom i sačinjava Listu kandidata koji
ispunjavaju uslove za pristup postupku izbora kandidata, koju dostavlja Direkciji policije.
Član 44
Direktor policije, rešenjem obrazuje Komisiju radi popune tipičnog radnog
mesta "pratilac I", "pratilac II" ili "pratilac III" u JZO
(u daljem tekstu: Komisija).
Komisija ima najmanje tri člana, a čine je predstavnici JZO, od kojih je
jedan predsednik Komisije i predstavnici organizacione jedinice nadležne za poslove upravljanja
ljudskim resursima.
Član 44a
Postupak izbora kandidata obuhvata:
1) prethodni lekarski pregled;
2) specifičnu psihološku procenu;
3) selekciono testiranje za rad u JZO;
4) intervju;
5) Osnovnu specijalističku obuku za neposrednu fizičku zaštitu određenih
lica.
Svaki deo postupka je eliminacionog karaktera za kandidata koji dobije
ocenu "1" ili za koga se utvrdi da "ne zadovoljava" utvrđene kriterijume
za popunu radnog mesta.
Komisija je nadležna za sprovođenje postupka izbora iz stava 1. ovog člana.
Kandidati se na početku svakog dela postupka izbora obaveštavaju o tome
kada isti počinje, gde i ko ga sprovodi.
Ako se kandidat ne odazove pozivu da učestvuje u nekom delu postupka, a
ne opravda svoj izostanak najkasnije u roku od dva dana od dana kada se okonča taj deo, smatra
se da je odustao od daljeg učešća.
Član 44b
Prethodni lekarski pregled obavlja nadležna zdravstvena ustanova za zaštitu
zaposlenih u Ministarstvu, koja nakon sprovedenog pregleda dostavlja organizacionoj jedinici
nadležnoj za poslove upravljanja ljudskim resursima izveštaj o realizovanom lekarskom pregledu,
a koji se potom prosleđuje Komisiji.
Specifičnu psihološku procenu sprovodi organizaciona jedinica nadležna
za poslove upravljanja ljudskim resursima koja nakon sprovedene specifične psihološke procene
dostavlja Komisiji listu kandidata svrstanih u kategorije "u potpunosti zadovoljava", "zadovoljava" i "ne
zadovoljava" kriterijume specifične psihološke procene u odnosu na zahteve radnog mesta.
Selekciono testiranje za rad u JZO obuhvata proveru veština i sposobnosti
kandidata za obavljanje poslova na tipičnom radnom mestu "pratilac I", "pratilac
II" ili "pratilac III" u JZO i vrši se u skladu sa Programom stručnog usavršavanja
policijskih službenika JZO koji obavljaju poslove neposredne fizičke zaštite određenih lica.
Kandidate koji zadovolje norme selekcionog testiranja za rad u JZO, upućuju
se na intervju, koji sprovodi Potkomisija koju obrazuje komandant JZO i koju čine tri predstavnika
JZO.
Potkomisija nakon sprovedenog intervjua dostavlja Komisiji listu kandidata
sa ocenama koje su ostvarili u postupku intervjua ocene su od 1 do 4.
Komisija nakon sprovedenog postupka izbora kandidata iz člana 44a stav
1. tač. 1)-4) ove uredbe sačinjava listu kandidata koji se upućuju na Osnovnu specijalističku
obuku za neposrednu fizičku zaštitu određenih lica.
Osnovna specijalistička obuka za neposrednu fizičku zaštitu određenih lica
sprovodi se u skladu sa Programom osnovne specijalističke obuke za neposrednu fizičku zaštitu
određenih lica.
Po okončanju Osnovne specijalističke obuke za neposrednu fizičku zaštitu
određenih lica utvrđuje se da kandidat "zadovoljava" ili "ne zadovoljava" predviđene
oblasti obuke.
Polaznik Osnovne specijalističke obuke za neposrednu fizičku zaštitu određenih
lica, za vreme trajanja obuke ostvaruje sva prava i obaveze svog radnog mesta.
Član 44v
Komisija na osnovu ostvarenih rezultata kandidata u postupku izbora sačinjava
listu i dostavlja je ministru, Direkciji policije i komandantu JZO.
Direktor policije, na predlog komandanta JZO odlučuje o kandidatima koji
će biti premešteni na tipično radno mesto "pratilac I", "pratilac II" ili "pratilac
III" u JZO.
Organizaciona jedinica nadležna za poslove upravljanja ljudskim resursima
sprovodi dalji postupak premeštaja izabranog kandidata u JZO.
Skraćeni postupak za premeštaj na tipično radno mesto "pratilac
I", "pratilac II" ili "pratilac III" u JZO
Član 44g
Policijski službenik koji je u poslednje dve godine sa uspehom završio
Osnovnu specijalističku obuku za neposrednu fizičku zaštitu određenih lica, može biti premešten
na tipično radno mesto "pratilac I", "pratilac II" ili "pratilac
III" u JZO, ako sa uspehom zadovolji kriterijume u postupku izbora iz člana 44a stav
1. ove uredbe.
Odluku o sprovođenju skraćenog postupka za premeštaj na tipično radno mesto "pratilac
I", "pratilac II" ili "pratilac III", donosi direktor policije,
na predlog komandanta JZO.
Član 44d
Ukoliko je za pojedinačno radno mesto u JZO, kao poseban uslov propisan
Kurs za vozače specijalnog vozila, policijski službenik iz čl. 44v i 44g, može se premestiti
na to takvo radno mesto, uz obavezu da taj poseban uslov ispuni u roku od jedne godine od
dana premeštaja.
Policijski službenik koji ne ispuni uslov iz stava 1. ovog člana, može
se trajno premestiti u skladu sa članom 73. ove uredbe.
Premeštaj ili raspoređivanje policijskih službenika JZO koji
su raspoređeni na tipično radno mesto "pratilac I", "pratilac II" i "pratilac
III" u JZO
Član 44đ
Policijski službenik JZO, koji je raspoređen na tipično radno mesto "pratilac
I", "pratilac II" i "pratilac III", na predlog komandanta JZO, može
se bez sprovođenja procedure iz čl. 44a i 44g ove uredba, premestiti ili rasporediti u okviru
izvršilačkih radnih mesta iste stručne spreme u okviru JZO na tipično radno mesto "pratilac
I", "pratilac II" i "pratilac III" u JZO.
Ukoliko je za pojedinačno radno mesto u JZO, kao poseban uslov propisan
Kurs za vozače specijalnog vozila, policijski službenik iz stava 1. ovog člana, može se premestiti
ili rasporediti na to takvo radno mesto, uz obavezu da taj poseban uslov ispuni u roku od
jedne godine od dana premeštaja ili raspoređivanja.
Policijski službenik koji ne ispuni uslov iz stava 2. ovog člana, može
se trajno premestiti u skladu sa članom 73. ove uredbe.
Premeštaj policijskog službenika JZO koji je raspoređen na tipično radno
mesto "pratilac I" i "pratilac II" na tipično radno mesto "pratilac
II" i "pratilac III" u JZO višeg stepena stručne spreme, vrši se putem popune
radnog mesta iz člana 42. ove uredbe.
Prilikom premeštaja policijskog službenika JZO iz stava 4. ovog člana,
smatraće se da policijski službenik ispunjava kriterijume propisane za obavljanje poslova
radnog mesta u pogledu normi Selekcionog testiranja za rad u JZO.
Rezultati koje policijski službenik JZO ostvari na poslednjoj godišnjoj
proveri psihofizičke sposobnosti i proveri drugih kompetencija predviđenih Programom stručnog
usavršavanja policijskih službenika JZO koji obavljaju poslove neposredne fizičke zaštite
određenih ličnosti, priznaće se za ostvareni rezultat Selekcionog testiranja za JZO, o čemu
odlučuje Komisija koja realizuje Selekciono testiranje za JZO po Programu stručnog usavršavanja
policijskih službenika JZO koji obavljaju poslove neposredne fizičke zaštite određenih ličnosti.
Policijski službenik JZO koji se nije odazvao poslednjoj godišnjoj proveri
psihofizičke sposobnosti i proveri drugih kompetencija predviđenih Programom stručnog usavršavanja
policijskih službenika JZO koji obavljaju poslove neposredne fizičke zaštite određenih ličnosti,
dužan je da učestvuje u postupku Selekcionog testiranja za JZO.
Popuna tipičnog radnog mesta "pratilac I", "pratilac
II" i "pratilac III" u JZO raspoređivanjem
Član 45
U slučaju donošenja nove ili izmene Uredbe o specijalnoj i posebnim jedinicama
policije, policijski službenik, na predlog komandanta JZO, može se rasporediti na jedno od
tipičnih radnih mesta "pratilac I", "pratilac II" i "pratilac III" u
JZO, ukoliko ispunjava uslove iz člana 43. stav 1. ove uredbe i ukoliko sa uspehom zadovolji
kriterijume u postupku izbora iz člana 44a stav 1. tač. 1)-4) ove uredbe.
Policijski službenik iz stava 1. ovog člana u obavezi je da u roku od jedne
godine od dana raspoređivanja sa uspehom završi Osnovnu specijalističku obuku za neposrednu
fizičku zaštitu određenih lica i Kurs za vozače specijalnog vozila, ukoliko je kurs predviđen
kao poseban uslov za obavljanje poslova radnog mesta.
Organizaciona jedinica nadležna za poslove upravljanja ljudskim resursima
sprovodi postupak raspoređivanja zaposlenog u JZO.
Policijski službenik koji nakon raspoređivanja u JZO na neko od tipičnih
radnih mesta "pratilac I", "pratilac II" i "pratilac III" u
predviđenom roku iz stava 2. ovog člana ne završi sa uspehom Osnovnu specijalističku obuku
za neposrednu fizičku zaštitu i Kurs za vozače specijalnog vozila, može se trajno premestiti
u skladu sa članom 73. ove uredbe.
3. Provera stručne osposobljenosti policijskih
službenika za rad u JZO
Član 46
Stručno osposobljavanje policijskih službenika u JZO obavlja se putem obuka
i kurseva.
JZO u saradnji sa organizacionom jedinicom nadležnom za poslove upravljanja
ljudskim resursima izrađuje predloge programa obuka i kurseva.
Stručno usavršavanje policijskih službenika JZO, kao i provera njihove
stručne osposobljenosti sprovodi se u skladu sa odgovarajućim programima stručnog usavršavanja.
Provera stručne osposobljenosti policijskih službenika koji obavljaju poslove
neposredne fizičke zaštite određenih ličnosti obuhvata proveru psihofizičke sposobnosti i
proveru drugih kompetencija predviđenih Programom stručnog usavršavanja policijskih službenika
JZO koji obavljaju poslove neposredne fizičke zaštite određenih lica.
Provera stručne osposobljenosti ostalih policijskih službenika JZO sprovodi
se u skladu sa programom stručnog usavršavanja policijskih službenika Ministarstva.
Norme za proveru ispunjenosti uslova za rad u JZO propisane su programima
za stručno usavršavanje iz st. 4. i 5. ovog člana.
Provera iz stava 4. ovog člana realizuje se najmanje jednom godišnje.
Komandant JZO ili rukovodilac koga on ovlasti u obavezi je da na početku
kalendarske godine upozna policijske službenike sa vrstom psihofizičke sposobnosti koja se

proverava i normama koje je potrebno ispuniti.
Proveru iz st. 4. i 5. ovog člana sprovodi Komisija za proveru stručne
osposobljenosti, koju rešenjem obrazuje komandant JZO, a čine je izvođači nastave - instruktori
u JZO.
Rezultate provera iz st. 4. i 5. ovog člana, Komisija za proveru stručne
osposobljenosti dostavlja komandantu JZO.
Policijskim službenicima koji su raspoređeni na neko pojedinačno radno
mesto u okviru tipičnog radnog mesta "pratilac I", "pratilac II" i "pratilac
III", a koji su privremeno premešteni iz JZO ili upućeni iz JZO na rad u drugu organizacionu
jedinicu Ministarstva, utvrđuje se novi termin provere najkasnije do kraja kalendarske godine
u kojoj se vrši provera, ukoliko se opravdano ne odazovu u redovnim terminima provere.
Policijskim službenicima koji su u vreme provere iz stava 4. ovog člana,
privremeno sprečeni za rad, utvrđuje se novi termin provere mesec dana nakon isteka privremene
sprečenosti za rad, a policijski službenici koji se nalaze duže od mesec dana van rada usled
privremene sprečenosti za rad, upućuju se po povratku na rad, na vanredni lekarski pregled
u nadležnu ustanovu za zdravstvenu zaštitu zaposlenih u Ministarstvu, radi utvrđivanja sposobnosti
za rad na poslovima neposredne fizičke zaštite određenih lica.
Policijskim službenicima koji su u vreme provere iz stava 4. ovog člana,
odsutni sa rada zbog korišćenja porodiljskog odsustva, nege deteta, ili odsutni sa rada po
nekom drugom osnovu, utvrđuje se novi termin provere po povratku na rad najkasnije do kraja
kalendarske godine u kojoj se vrši provera.
Policijski službenici koji su najmanje dva puta u toku kalendarske godine
oslobođeni provera iz stava 4. ovog člana, na osnovu nalaza lekarske komisije, upućuju se
na vanredni lekarski pregled u nadležnu ustanovu za zdravstvenu zaštitu zaposlenih u Ministarstvu,
radi utvrđivanja sposobnosti za rad na poslovima neposredne fizičke zaštite određenih lica.
Policijskim službenicima iz st. 12. i 14. ovog člana, kojima nadležna ustanova
za zdravstvenu zaštitu zaposlenih u Ministarstvu utvrdi sposobnost za rad na poslovima neposredne
fizičke zaštite određenih lica, utvrđuje se novi termin provere.
Policijski službenici iz st. 12. i 14. ovog člana kojima nadležna ustanova
za zdravstvenu zaštitu zaposlenih u Ministarstvu utvrdi nesposobnost za rad na poslovima
neposredne fizičke zaštite određenih lica, mogu se trajno premestiti na odgovarajuće radno
mesto u okviru JZO ili na odgovarajuće radno mesto u okviru drugih organizacionih jedinica
Ministarstva, ukoliko u specijalnoj ili drugim posebnim jedinicama policije ne postoji odgovarajuće
radno mesto.
Policijskim službenicima koji su u vreme provere iz stava 4. ovog člana,
privremeno udaljeni sa rada, na neplaćenom odsustvu ili kojima miruje radni odnos, utvrđuje
se novi termin provere nakon vraćanja na rad i raspoređivanja na neko od tipičnih radnih
mesta "pratilac I", "pratilac II" i "pratilac III" u JZO.
Policijski službenik JZO, koji na proverama stručne osposobljenosti nije
ispunio norme iz stava 4. ovog člana, na predlog komandanta JZO, može se trajno premestiti,
sa nekog od tipičnih radnih mesta "pratilac I", "pratilac II" i "pratilac
III" u JZO na odgovarajuće radno mesto u okviru JZO ili na odgovarajuće radno mesto
u okviru drugih organizacionih jedinica Ministarstva, ukoliko u specijalnoj ili drugim posebnim
jedinicama policije ne postoji odgovarajuće radno mesto.
Član 46a
Postupak i način popunjavanja ostalih radnih mesta u JZO, sprovodi se na
osnovu zakona i drugih podzakonskih akata.
Prilikom premeštaja ili raspoređivanja zaposlenih na radna mesta u JZO,
pored opštih uslova propisanih ovom uredbom i Pravilnikom o unutrašnjem uređenju i sistematizaciji

radnih mesta u Ministarstvu unutrašnjih poslova, zaposleni mora da ispuni i sve posebne uslove
za rad na radnom mestu na koje se premešta ili raspoređuje.
Izuzetno od stava 2. ovog člana, kada su kao posebni uslovi predviđene
obuke i/ili kursevi, zaposleni će se rešenjem o premeštaju ili raspoređivanju obavezati da
te posebne uslove ispuni u roku od najviše dve godine od dana premeštaja ili raspoređivanja,
odnosno dana zasnivanja radnog odnosa.
Policijski službenik koji nakon premeštaja ili raspoređivanja u JZO u predviđenom
roku iz stava 3. ovog člana ne završi sa uspehom predviđene obuke i/ili kurseve, može se
trajno premestiti na upražnjeno radno mesto u okviru JZO ili na odgovarajuće upražnjeno radno
mesto u okviru drugih organizacionih jedinica Ministarstva, ukoliko u specijalnoj ili drugim
posebnim jedinicama policije ne postoji odgovarajuće radno mesto.
4. Posebna oprema, sredstva i naoružanje u JZO
Član 47
Osnovnu policijsku opremu čine: službena palica, sredstva za vezivanje, baterijska lampa.
Posebnu policijsku opremu i sredstva čine: taktički
opasač sa pripadajućim delovima; podopasač; zaštitna maska; teleskopska
palica; stop tablice; elektrošokeri; balistički prsluk; balistički
šlem; balistička zaštitna torba i druga zaštitna balistička oprema;
taktički prsluk; službeni nož; fluorescentni prsluk; radne rukavice
zimske; taktičke rukavice; uređaji, sredstva i oprema za
kontradiverzioni pregled; uređaji i sredstva za osmatranje i merenje
daljine; bespilotne letelice; uređaji za davanje posebnih svetlosnih i
zvučnih znakova; vozila sa spoljnim obeležjima policije i uređaji koji
se u njih ugrađuju, kao i delovi takvih vozila i uređaja; vozila bez
spoljnih obeležja u kojima su ugrađeni uređaji za davanje posebnih
zvučnih i svetlosnih znakova, putnička vozila sa posebnim stepenom
zaštite; uređaji i sistemi za tehničku zaštitu objekata i štićenih
prostora; rendgenski uređaji; uređaji i sredstva za osmatranje u noćnim
uslovima i uslovima smanjene vidljivosti; uređaji, sredstva i sistemi
za detekciju zračenja i za radiološku, biološku i hemijsku
identifikaciju; uređaji za radio-elektronsko ometanje; radio i
telefonski uređaji i njihova prateća oprema; hemijska sredstva punjena
neškodljivim suzavcem ili hemijskim materijama blažeg dejstva od
suzavca; eksplozivna sredstva; alpinistička oprema; medicinska sredstva
za pružanje prve pomoći, kao i druga oprema, uređaji i sredstva koja se
po svojoj nameni, karakteristikama i svojstvima mogu upotrebiti u
funkciji obavljanja poslova i zadataka iz nadležnosti JZO.
Osnovno naoružanje policijskih službenika JZO je kratko vatreno oružje - poluautomatski pištolj kalibra 9 mm.
Posebno naoružanje policijskih službenika JZO je
kratko i dugo vatreno oružje (repetirajuće, poluautomatsko i
automatsko) kalibra do 20 mm.
Posebnu opremu za oružje čine: nišanske sprave i uređaji; lampe za oružje; prigušivači pucnja.
Komandant JZO ili lice koje on ovlasti izdaje policijskim službenicima JZO nalog za zaduženje posebne opreme i naoružanja.
JZO vodi evidencije o zaduženom osnovnom naoružanju i
opremi policijskih službenika, kao i evidencije zaduženja posebnim
naoružanjem i opremom, u skladu sa propisima o materijalno-finansijskom
poslovanju.
VI JEDINICA ZA ZAŠTITU
1. Organizacija i delokrug JZZ
Član 48
JZZ je posebna jedinica policije koja obavlja
policijske i druge poslove određene zakonom i propisima kojim se
uređuje program zaštite učesnika u krivičnom postupku.
JZZ u obavljanju poslova iz stava 1. ovog člana,
postupa po odlukama Komisije za sprovođenje programa zaštite, kao i po
nalozima nadležnog javnog tužioca, predsednika sudskog veća i sudije za
prethodni postupak.
JZZ obavlja poslove koji se odnose na zaštitu
učesnika u krivičnom postupku i njima bliskih lica, koji su usled
davanja iskaza ili obaveštenja značajnih za dokazivanje u krivičnom
postupku, izloženi opasnosti po život, zdravlje, fizički integritet,
slobodu ili imovinu, i to: primenjuje hitne mere zaštite; sprovodi
Program zaštite; obezbeđuje ekonomsku, psihološku, socijalnu i pravnu
pomoć učesnicima u krivičnom postupku i bliskim licima; obavlja
procene: opasnosti koja preti licu za koje se zahteva zaštita,
opasnosti kojoj bi bila izložena zajednica u slučaju uključenja lica u
Program zaštite, kao i procenu zdravstvenog stanja lica za koje se
zahteva zaštita; preduzima zakonom predviđene radnje u postupku
uključenja lica u Program zaštite, kao i u pogledu produženja, obustave
ili prestanka Programa zaštite; sarađuje sa nadležnim organima,
organizacijama i službama u cilju sprovođenja Programa zaštite;
ostvaruje međunarodnu saradnju u sprovođenju Programa zaštite i u vezi
sa tim: ostvaruje direktnu komunikaciju sa organima stranih država
nadležnim za zaštitu učesnika u krivičnom postupku; podnosi molbu
stranoj državi za prihvat zaštićenog lica i primenu propisanih mera
zaštite; postupa po molbi strane države za prihvat zaštićenog lica i
primenu mera zaštite u Republici Srbiji; zaključuje bilateralne
međunarodne sporazume o sprovođenju Programa zaštite; sprovodi Program
zaštite po zaključenim međunarodnim sporazumima ili po principu
uzajamnosti; na međunarodnom planu učestvuje u međusobnoj razmeni
informacija ili iskustava državnih organa na sprovođenju Programa
zaštite i obavlja druge poslove u skladu sa zakonom.
2. Popuna radnog mesta u JZZ
Član 49
Direkcija policije, na zahtev JZZ, obaveštava
organizacionu jedinicu nadležnu za poslove upravljanja ljudskim
resursima o potrebi popune radnog mesta u JZZ.
Organizaciona jedinica nadležna za poslove
upravljanja ljudskim resursima, u skladu sa kadrovskim planom,
finansijskim sredstvima i planom obuka daje saglasnost za popunu radnog
mesta u JZZ i priprema obaveštenje o popuni radnog mesta u JZZ, koje
sadrži informacije o načinu i krajnjem roku prijavljivanja policijskih
službenika.
Obaveštenje iz stava 2. ovog člana postavlja se na oglasnoj tabli organizacionih jedinica i na Intranet sajtu Ministarstva.
Član 50
Kriterijumi za izbor polaznika za selekciono testiranje radi popune radnih mesta u JZZ su:
1) da ima najmanje jednu godinu efektivnog radnog staža na policijskim poslovima u statusu ovlašćenog službenog lica;
2) da njegov rad nije ocenjen manjom ocenom od ocene "dobar (3)" u poslednjoj godini ocenjivanja.
Kandidat koji ispunjava uslove iz stava 1. ovog
člana, podnosi prijavu za selekciono testiranje radi popune radnih
mesta u JZZ, organizacionoj jedinici nadležnoj za poslove upravljanja
ljudskim resursima prema mestu rada.
Podnošenjem prijave kandidata smatra se da je isti
dao saglasnost da se izvrše provere ispunjenosti uslova iz stava 1.
ovog člana i da se obrade lični podaci.
Nakon prijema prijave, organizaciona jedinica
nadležna za poslove upravljanja ljudskim resursima, vrši proveru
ispunjenosti uslova iz stava 1. ovog člana i sačinjava Listu kandidata
za pristup selekcionom testiranju, koju dostavlja komandantu JZZ.
Selekciono testiranje obuhvata psihološku procenu za
rad u JZZ, kao i proveru veština i sposobnosti polaznika za obavljanje
poslova u JZZ u skladu sa Programom stručnog usavršavanja policijskih
službenika JZZ.
Član 51
Direktor policije rešenjem obrazuje Komisiju za popunu radnog mesta u JZZ (u daljem tekstu: Komisija).
Komisija ima najmanje tri člana, a čine je
predstavnik Direkcije policije koji je i predsednik, predstavnik JZZ i
predstavnik organizacione jedinice nadležne za poslove upravljanja
ljudskim resursima.
Komisija na osnovu ostvarenih rezultata sa
selekcionog testiranja sačinjava Rang listu i dostavlja je ministru i
Direkciji policije.
Direktor policije, na predlog komandanta JZZ donosi
odluku o kandidatima koji će biti primljeni na rad u JZZ, u skladu sa
finansijskim sredstvima, kadrovskim planom i planom obuka.
Organizaciona jedinica nadležna za poslove upravljanja ljudskim resursima sprovodi dalji postupak popune radnog mesta u JZZ.
Član 52
Polaznik koji se premešta ili raspoređuje na rad u
JZZ u obavezi je da u roku od jedne godine od dobijanja rešenja o
raspoređivanju ili trajnom premeštaju sa uspehom završi osnovnu
specijalističku obuku za JZZ koja se organizuje radi osposobljavanja za
rad u JZZ, u smislu propisa kojim se uređuje stručno osposobljavanje i
usavršavanje u Ministarstvu.
Po dobijanju rešenja iz stava 1. ovog člana, za
zaposlenog se podnosi zahtev za izdavanje odgovarajućeg sertifikata za
pristup tajnim podacima, u skladu sa zakonom kojim se uređuje tajnost
podataka.
Ako zaposlenom bude odbijen zahtev za izdavanje
sertifikata za pristup tajnim podacima, rukovodilac JZZ podnosi predlog
za premeštaj.
3. Provera stručne osposobljenosti policijskih službenika za rad u JZZ
Član 53
Stručno osposobljavanje policijskih službenika u JZZ obavlja se putem Osnovne specijalističke obuke i kurseva.
JZZ u saradnji sa organizacionom jedinicom nadležnom
za poslove upravljanja ljudskim resursima izrađuje predloge programa
obuke i kurseva.
Stručno usavršavanje policijskih službenika u JZZ,
kao i provera njihove stručne osposobljenosti sprovodi se u skladu sa
Programom stručnog usavršavanja policijskih službenika u JZZ.
Provera stručne osposobljenosti obuhvata proveru
psihofizičke sposobnosti i proveru drugih elemenata predviđenih
Programom stručnog usavršavanja policijskih službenika u JZZ.
Provera iz stava 4. ovog člana realizuje se jednom godišnje.
Komandant u JZZ ili rukovodilac koga on ovlasti u
obavezi je da na početku kalendarske godine upozna policijske
službenike sa psihofizičkim sposobnostima koje se proveravaju i normama
koje je potrebno ispuniti.
Proveru iz stava 4. ovog člana sprovodi Komisija za proveru stručne osposobljenosti, koju rešenjem obrazuje komandant JZZ.
Rezultate provera iz stava 4. ovog člana, Komisija za proveru stručne osposobljenosti dostavlja komandantu u JZZ.
Ako policijski službenik ne ispuni norme za proveru
psihofizičkih sposobnosti predviđene Programom stručnog usavršavanja
policijskih službenika JZZ smatra se da ne ispunjava uslov za rad u
JZZ.
Policijskim službenicima koji su privremeno sprečeni
za rad, privremeno premešteni ili upućeni na rad u drugu organizacionu
jedinicu Ministarstva, utvrđuje se novi termin provere mesec dana nakon
određenog datuma provere ili najkasnije do kraja kalendarske godine u
kojoj se provera vrši.
Policijski službenici koji se u vreme provere iz
stava 4. ovog člana, nalaze duže od mesec dana van rada usled
privremene sprečenosti za rad, upućuju se na vanredni lekarski pregled
u nadležnu zdravstvenu ustanovu za zaštitu zaposlenih u Ministarstvu,
radi utvrđivanja novog termina provere.
Ako se policijski službenik neopravdano ne odazove na
proveru psihofizičkih sposobnosti, u roku od šest meseci od dana
upućivanja na vanredni lekarski pregled, smatra se da ne ispunjava
uslov za rad u JZZ.
4. Posebna oprema, sredstva i naoružanje u JZZ
Član 54
JZZ za obavljanje poslova iz svog delokruga koristi posebnu opremu, sredstva i naoružanje.
Opremu policijskih službenika JZZ čine: sredstva za
vezivanje; raspršivači sa nadražujućim sredstvom; elektrošokeri;
balistički prsluk; taktički prsluk; fluorescentni prsluk; taktički
opasač sa pripadajućim delovima; podopasač; taktička torbica; štitnici
za kolena i laktove; zaštitna maska; teleskopska palica; kevlar torba;
baterijska lampa; balistička jakna; službeni nož i dr.
Posebnu opremu čine: uređaji, sredstva i oprema za
protivdiverzioni pregled; uređaji i sredstva za osmatranje i merenje
daljine; vozila bez policijskih oznaka u koja su ugrađeni svetlosni i
zvučni uređaji, telekomunikacioni sistemi i specijalna oprema, kao i
putnička vozila sa posebnim stepenom zaštite; uređaji i sistemi za
tehničku zaštitu objekata i štićenih prostora; rendgenski uređaji;
uređaji i sredstva za osmatranje u noćnim uslovima i uslovima smanjene
vidljivosti; uređaji, sredstva i sistemi za detekciju zračenja i za
radiološku, biološku i hemijsku identifikaciju, zaštitu i
dekontaminaciju; uređaji za detekciju, otkrivanje i ometanje prislušnih
uređaja; sredstva veze sa skrivenim priborom; uređaji za audio i video
snimanje, obradu i arhiviranje podataka; uređaji i sredstva za
osmatranje; uređaji i sredstva za sprovođenje tajnih nadzora, praćenja
i tehničkih snimanja; specijalna vozila; lampe za oružje; prigušivači
pucnja i dr.
Osnovno naoružanje policijskih službenika JZZ je kratko vatreno oružje - poluautomatski pištolj kalibra 9 mm.
Posebno naoružanje policijskih službenika je kratko i
dugo vatreno oružje (repetirajuće, poluautomatsko i automatsko) kalibra
do 20 mm.
Naoružanje i oprema koja se nalazi na zaduženju JZZ se izdaje policijskim službenicima po nalogu komandanta JZZ.
Naoružanje i opremu, za obavljanje policijskih
poslova, mogu upotrebljavati samo policijski službenici koji su obučeni
i osposobljeni za rukovanje i upotrebu naoružanja i opreme.
VII POLICIJSKA BRIGADA
1. Organizacija i delokrug Policijske brigade
Član 55
Policijska brigada je posebna jedinica policije u sastavu Policijske uprave za grad Beograd koja izvršava policijske poslove, prevashodno policijske poslove održavanja javnog reda i mira, sprečavanja nasilja na sportskim priredbama i drugim javnim okupljanjima, pružanja pomoći u izvršenjima, kao i druge visokorizične poslove i zadatke u cilju zaštite bezbednosti lične i imovinske sigurnosti građana na području Policijske uprave za grad Beograd, i na teritoriji drugih policijskih uprava po odobrenju direktora policije.
Policijska brigada izvršava poslove i zadatke (koristeći ljudstvo, materijalno tehnička sredstva, specijalnu opremu i uređaje, specijalna vozila i službene životinje) samostalno ili u saradnji sa organizacionim jedinicama Ministarstva i ostalim subjektima bezbednosti, u cilju zaštite života, javnog reda i mira, lične i imovinske sigurnosti građana: kada bezbednosne procene ukazuju da bi moglo doći do ugrožavanja stanja javne bezbednosti i bezbednosti ljudi i imovine u većem obimu; obezbeđenja javnih okupljanja na kojima se očekuje prisustvo većeg broja građana i gde bezbednosna procena ukazuje na povećan rizik i mogućnost narušavanja javnog reda u većem obimu; na uspostavljanju već narušenog javnog reda u većem obimu i/ili većem području; na pružanju pomoći u složenim izvršenjima; kontradiverzione zaštite; obezbeđenja objekata Policijske brigade, stalnog dežurstva i logističkih poslova; na održavanju potrebne spremnosti i mobilnosti za izvršavanje drugih složenih bezbednosnih zadataka u redovnim prilikama; u slučaju vanrednih situacija i vanrednog stanja; na rešavanju kriznih situacija izazvanih pretnjom od izvršenja ili izvršenim terorističkim aktima ili aktima nasilnog ekstremizma, masovnim ubistvima (AMOK) i sl. kao i na drugim poslovima i zadacima koji joj se odrede i nalože, u skladu sa propisima.
Policijska brigada planira, organizuje i izvodi
konstantnu obuku i stručno osposobljavanje i usavršavanje svojih
policijskih službenika.
Policijska brigada u svom sastavu ima uže organizacione jedinice.
Policijska brigada u svom sastavu ima užu
organizacionu jedinicu koja se bavi reprodukcijom, uzgojem, selekcijom,
predobukom i obukom službenih pasa i obukom vodiča i dresera službenih
pasa.
2. Popuna radnog mesta u Policijskoj brigadi
Član 56
Radna mesta brigadira u Policijskoj brigadi popunjavaju se policijskim službenikom u statusu
ovlašćenog službenog lica, koji je sa uspehom prošao selekciono
testiranje.
Izuzetno od stava 1. ovog člana, radno mesto
‚Brigadir’ i radno mesto ‚Brigadir za operativne poslove’ popunjava se
polaznicima Centra za
osnovnu policijsku obuku.
Selekciono testiranje
Član 57
Direkcija policije, na zahtev Policijske uprave za
grad Beograd, obaveštava organizacionu jedinicu nadležnu za poslove
upravljanja ljudskim resursima o potrebi popune radnih mesta brigadira u Policijskoj brigadi.
Organizaciona jedinica nadležna za poslove
upravljanja ljudskim resursima, u skladu sa kadrovskim planom,
finansijskim sredstvima i planom obuka daje saglasnost za popunu radnih
mesta brigadira i priprema obaveštenje o popuni radnih mesta iz stava
1. ovog člana, koje sadrži informacije o načinu i
krajnjem roku prijavljivanja zaposlenih.
Obaveštenje se postavlja na oglasnoj tabli organizacionih jedinica i na Intranet sajtu Ministarstva.
Član 58
Kriterijum za izbor polaznika za selekciono testiranje radi popune radnih mesta u PB je da nije stariji od 28 godina života.
Polaznik koji ispunjava uslov iz stava 1. ovog člana, podnosi Prijavu za
Selekcionu obuku/testiranje/izbor kandidata, radi popune radnog mesta u Policijskoj brigadi,
organizacionoj jedinici nadležnoj za poslove upravljanja ljudskim resursima prema mestu rada.
Nakon prijema prijave, organizaciona jedinica
nadležna za poslove upravljanja ljudskim resursima, vrši proveru
ispunjenosti uslova iz stava 1. ovog člana i sačinjava Listu kandidata
koji ispunjavaju uslove za pristup selekcionom testiranju, koju
dostavlja komandantu.
Selekciono testiranje obuhvata lekarski pregled, proveru fizičkih sposobnosti i proveru posebnih psiholoških sposobnosti.
Norme i način sprovođenja selekcionog testiranja
sastavni su deo Programa stručnog usavršavanja policijskih službenika
Policijske brigade.
Član 59
Direktor policije rešenjem obrazuje Komisiju za
popunu radnog mesta u Policijskoj brigadi i sprovođenje selekcionog
testiranja (u daljem tekstu: Komisija).
Komisija ima najmanje tri člana, a čine je
predstavnik Policijske uprave za grad Beograd koji je i predsednik,
predstavnik Policijske brigade i predstavnik organizacione jedinice
nadležne za poslove upravljanja ljudskim resursima.
Komisija na osnovu ostvarenih rezultata sa selekcionog testiranja sačinjava rang listu i dostavlja je komandantu.
Načelnik policijske uprave za grad Beograd na predlog
komandanta Policijske brigade donosi odluku o kandidatima koji će biti
primljeni na rad u Policijskoj brigadi, u skladu sa finansijskim
sredstvima, kadrovskim planom i planom obuka.
Organizaciona jedinica nadležna za poslove
upravljanja ljudskim resursima sprovodi dalji postupak popune radnih mesta brigadira.
Član 60
Polaznik koji se raspoređuje ili trajno premešta na
rad u Policijsku brigadu, upućuje se na Osnovnu specijalističku obuku
za PB, koja se organizuje radi osposobljavanja za rad u Policijskoj
brigadi, u smislu propisa kojim se uređuje stručno osposobljavanje i
usavršavanje u Ministarstvu.
3. Provera stručne osposobljenosti policijskih službenika za rad u Policijskoj brigadi
Član 61
Stručno osposobljavanje policijskih službenika u Policijskoj brigadi obavlja se putem obuka i kurseva.
Policijska brigada u saradnji sa organizacionom
jedinicom nadležnom za poslove upravljanja ljudskim resursima izrađuje
predloge programa obuka i kurseva.
Stručno usavršavanje policijskih službenika u
Policijskoj brigadi, kao i provera njihove stručne osposobljenosti
sprovodi se u skladu sa Programom stručnog usavršavanja policijskih
službenika Policijske brigade.
Provera stručne osposobljenosti obuhvata proveru psihofizičke sposobnosti i proveru drugih kompetencija.
Norme za proveru psihofizičke sposobnosti i proveru drugih kompetencija predviđene su Programom iz stava 3. ovog člana.
Provera iz stava 4. ovog člana realizuje se jednom godišnje.
Komandant Policijske brigade ili rukovodilac koga on
ovlasti u obavezi je da na početku kalendarske godine upozna policijske
službenike sa psihofizičkim sposobnostima koje se proveravaju i normama
koje je potrebno ispuniti.
Proveru iz stava 4. ovog člana sprovodi Komisija za
proveru stručne osposobljenosti, koju rešenjem obrazuje načelnik
Policijske uprave za grad Beograd, a čine je predstavnici Policijske
uprave za grad Beograd i Policijske brigade.
Rezultate provera iz stava 4. ovog člana, Komisija za
proveru stručne osposobljenosti dostavlja načelniku Policijske uprave
za grad Beograd i komandantu Policijske brigade.
Ako policijski službenik ne ispuni norme za proveru
psihofizičkih sposobnosti, predviđene Programom stručnog usavršavanja
policijskih službenika u Policijskoj brigadi, smatra se da ne ispunjava
uslov za rad u Policijskoj brigadi.
Policijskim službenicima koji su privremeno sprečeni
za rad, privremeno premešteni ili upućeni na rad u drugu organizacionu
jedinicu Ministarstva, utvrđuje se novi termin provere mesec dana nakon
određenog datuma provere ili najkasnije do kraja kalendarske godine u
kojoj se provera vrši.
Policijski službenici koji se u vreme provere iz
stava 4. ovog člana, nalaze duže od mesec dana van rada usled
privremene sprečenosti za rad, upućuju se na vanredni lekarski pregled
u nadležnu zdravstvenu ustanovu za zaštitu zaposlenih u Ministarstvu,
radi utvrđivanja novog termina provere.
Ako se policijski službenik neopravdano ne odazove na
proveru psihofizičkih sposobnosti u roku od šest meseci od dana
upućivanja na vanredni lekarski pregled, smatraće se da ne ispunjava
uslov za rad u Policijskoj brigadi.
4. Posebna oprema, sredstva i naoružanje u Policijskoj brigadi
Član 62
Opremu i sredstva Policijske brigade čine: oprema
policijskih službenika, oprema službenih životinja, posebna oprema za
oruđa i oružje, vozila, informaciono-komunikaciona oprema i oprema za
boravak na terenu.
Posebnu policijsku opremu policijskih službenika
Policijske brigade čini: taktički opasač sa podopasačem i pripadajućim
delovima; zaštitne naočare; zaštitni šlem sa vizirom; zaštitne
rukavice; zaštitni prsluk za JRM (antitrauma); štitnici za ruke i noge;
zaštitni štit za JRM; zaštitna maska sa cedilom; sredstva za vezivanje
(službene lisice i priručna sredstva) službena palica, službena palica
"Tonfa"; teleskopska palica; električne palice i druga oprema koje
emituju električni impuls kratkog trajanja; elektrošokeri; ručna sprej
doza (CS); antifoni (pasivni i aktivni), megafon; baterijske lampe;
službeni nož; borbeni nož; borbeni prsluk; taktički prsluk;
fluorescentni prsluk; ašov; vreća za spavanje sa navlakom od
vodonepropusnog materijala i uloškom od polara; podmetač vreće za
spavanje; borbeni ranac; transportne torbe za opremu; taktički ranac;
taktička torba sa rancem; porcija sa priborom za jelo; čuturica za
vodu; leđni mehur za vodu sa sisaljkom; oprema i sredstva za maskiranje
ljudstva i materijalno-tehničkih sredstava; parakord; kamašne;
vodootporno dvodelno odelo; komplet vodonepropusnog odela - jednodelno
(suvo odelo); šatorska krila; gumene čizme; pojasevi za spasavanje;
zaštitni balistički prsluk - "VIP"; zaštitni balistički prsluk
(taktički); ploče za zaštitni balistički prsluk; dodaci za balistički
prsluk sa modularnim ("Molle") sistemom nošenja na opremi; štitnici za
laktove i kolena; dodatak za zaštitni prsluk - futrola za pištolj;
zaštitni balistički šlem sa šinama i navlakom; balistički štitovi;
sredstvo za nasilno razbijanje vrata (mehaničko i pneupatsko); sredstva
za prinudno zaustavljanje motornih vozila; ograde za prinudno
zaustavljanje ili usmeravanje lica; uređaji za izbacivanje hemijskih
sredstava; hemijska sredstva punjena neškodljivim suzavcem ili
hemijskom materijom blažeg dejstva od suzavca; uređaj za izbacivanje
mlazeva vode; svetlosna i zvučna signalizacija i rotaciona svetla;
uređaji i sredstva za orijentaciju i navigaciju; alpinistička oprema;
uređaji i sredstva za osmatranje i merenje daljine; uređaji i sredstva
za osmatranje i nadzor u noćnim uslovima i u uslovima smanjene
vidljivosti; uređaji za detekciju izvora toplote; uređaji i sistemi za
tehničku zaštitu objekata i štićenih prostora; eksplozivna sredstva,
punjenja i municija za specijalne namene, bespilotni vazduhoplovi;
oprema i uređaji za gašenje požara i postupanje u slučaju elementarnih
nepogoda; gumeni čamci sa pripadajućom opremom i pogonskim motorima i
druga oprema, uređaji i sredstva koja nisu u slobodnoj prodaji na
tržištu, a koja se po svojoj nameni, karakteristikama i svojstvima mogu
upotrebiti u funkciji obavljanja poslova i zadataka iz delokruga
Policijske brigade.
U posebnu opremu Policijske brigade spadaju:
1) za policijske službenike Čete vodiča službenih
pasa i oprema za obuku i upotrebu službenih pasa: kopačke; ogrlice
lančane raznih dimenzija; ogrlice kožne; amovi; loptice razne; kompleti
mirisa za detekciju opojnih, eksplozivnih i drugih vrsta materija;
zaštitne korpe za pse (različite veličine i namene); garabini jači;
trake za kondicioniranje pasa sa amovima raznih veličina; namenski
boksevi za pse; četka sa mehanizmom; zaštitni prsluk za psa - JRM;
zaštitni balistički prsluk za psa - otkrivanje eksplozivnih materija;
zaštitne naočare za pse, gas maska za službenog psa; robot odelo;
markersko odelo; markerski rukav levi; markerski rukav desni; markerski
rukav za štence; markerska palica; markerski bič; povodnici dupli,
radni, kratki i dugi; aport razni; jutani aport razni; zaštitno
pododelo-kevlar; torbica za držanje aporta i povodnika, mobilni
transporter različitih veličina i dr.;
2) za policijske službenike Čete konjanike i oprema
za obuku i upotrebu službenih konja: zaštitni prsluk za JRM; štitnici
za ruke, butine i noge; taktička torbica za konjanika; službena palica
sa nosačem; interventa kaciga; mamuze sa kaiševima; jahačke rukavice;
uzda; ular sa povocem; martingal; podsedlica radna; podmetač za sedlo;
sedlo; prednje i zadnje kamašne; flurescentna obeležja (pršnjak i
kamašne); jahaće ćebe; štitnik za glavu; vizir; podsedlica interventna;
prednje i zadnje zaštitne kamašne;
3) za policijske službenike Čete za PDZ i oprema za
obuku: kombinovani alat; univerzalni antistatički alat; uređaji za
detekciju eksploziva; vodeni top bestrzajni i puška; neutralizator sa
tečnim azotom; boroskop; endoskop; zaštitni balistički prekrivač;
prenosno skladište; tripod; prenosni portabl rendgenski uređaj;
samohodno vozilo sa pripadajućim alatima - robot; samohodno vozilo sa
opremom za izviđanje, komplet alata za otvaranje vozila; pribor za
podizanje naprave sa visine i pribor za otvaranje vozila sa bezbednog
odstojanja; sklopive merdevine; KD ogledala sa lampom; KD ogledala sa
kamerom, reflektori, ručni reflektori, teleskopska mehanička ruka;
specijalno zaštitno odelo operatera PDZ sa kacigom; metal-detektor za
pretragu terena; ručni metal-detektori (više vrsta); blokator
radio-talasa; mašine za električno paljenje; zaštitni prsluk za
deminiranje; šlemovi sa vizirom za deminiranje; antimagnetni nož-alat;
taktički prsluk sa dodacima za alat, pipalice i koplet alat za rušenje
i dr.
Informaciono-komunikacionu opremu čine: personalni i
prenosivi računari (desktop i laptop); uređaji za audio i video
snimanje, obradu i arhiviranje podataka; uređaji za emitovanje sadržaja
sa digitalnih medijuma; štampači; skeneri; internet modemi; fotokopir
aparat; fotoaparat; projektori sa platnom i dr.
Sredstva veze čine: ručne radio stanice, pojačivači
zvuka s mogućnošću povezivanja na ručne radiokomunikacione terminale i
telekomunikacioni i informacioni sistemi sa mrežnom opremom i
pripadajućim hardverskim i softverskim uređajima i komponentama, koji
su prilagođeni operativnim potrebama Policijske brigade usaglašeni sa
informacionim sistemom Ministarstva unutrašnjih poslova i drugih snaga
bezbednosti.
Logističku podršku čine oprema, sredstva i alati
neophodni za nesmetan, bezbedan život, boravak i rad u terenskim
uslovima kao i kompletnu opremu za sanitetsku podršku i zbrinjavanje.
Naoružanjem se smatra osnovno i posebno naoružanje sa pripadajućom municijom.
Osnovno naoružanje policijskih službenika Policijske
brigade je: kratko vatreno oružje - poluautomatski pištolj i drugo
kratko i dugo vatreno oružje (repetirajuće, poluautomatsko i
automatsko) kalibra do 12,7 mm.
Posebnim naoružanjem policijskih službenika
Policijske brigade smatra se: dugo vatreno oružje (repetirajuće,
poluautomatsko i automatsko) i oružja i oruđa za vatrenu podršku
kalibra preko 12,7 mm koja mogu biti ručna, samohodna ili ugrađena na
specijalnim vozilima; konvertibilno oružje (gasno oružje i oružje za
signalizaciju); hemijska sredstva punjena neškodljivim suzavcem ili
hemijskom materijom blažeg dejstva od suzavca; oružje za ispaljivanje
hemijskih sredstava i sredstava za obeležavanje; oružje za ispaljivanje
različitih vrsta projektila za trenutno i privremeno onesposobljavanje
bez štetnih posledica; oružje za ispaljivanje municije posebne namene;
minsko-eksplozivna sredstva; uređaji za izazivanje elektrošokova i
hladno oružje.
Po odluci komandanta, zbog prirode posla koji obavljaju, policijski službenici mogu imati više komada oružja na zaduženju.
U procesu obuke policijskih službenika mogu se koristiti replike oružja i oružje sa simulacionom municijom.
Posebna oprema i sistemi za naoružanje su: nišanske
sprave i opto-elektronski uređaji; daljinski upravljivi sistemi za
upravljanje i dejstvo; lampe i laseri za oružje; alati i oprema za
održavanje oružja; oprema za čuvanje i transport oružja; oprema za
ispitivanje oružja, prigušivači pucnja i dr.
Specijalna vozila Policijske brigade su: borbeno
oklopno vozilo; vodeni top; specijalno namensko vozilo za prevoz
ljudstva; vozilo za prevoz službenih pasa; vozilo za prevoz službenih
konja; vozilo za prevoz eksplozivnih sredstava; vozilo za prevoz opreme
za PD zaštitu.
Priključna vozila Policijske brigade su: prikolica za
prevoz službenih pasa; prikolica za prevoz službenih konja; prikolica
za transport eksplozivnih sredstava ili eksplozivnih naprava (kapsula
ili bure); pokretna prikolica sa kuhinjom, prikolice za vuču - prevoz
radnih mašina, teretnih i motornih vozila (Labudica), poluprikolice i
prikolica niskopodna za prevoz motornih vozila.
Ostala vozila Policijske brigade su: teretna vozila;
patrolna vozila; putnička vozila; terenska vozila; kombi vozila;
skuteri, kvadovi; sanitetska vozila, radne mašine i dr.
VIII INTERVENTNA JEDINICA 92
1. Organizacija i delokrug Interventne jedinice 92
Član 63
Interventna jedinica 92 (IJ 92) je posebna jedinica policije u okviru Dežurne službe PU za grad Beograd koja na teritoriji grada Beograda, u cilju zaštite života, javnog reda i mira, lične i imovinske sigurnosti građana, obavlja policijske poslove kroz dvadesetčetvoročasovnu interventnu delatnost gde hitnim postupanjem planira, organizuje i izvršava najsloženije zadatke visokog rizika u cilju sprečavanja i otklanjanja uslova neposredne opasnosti od nastanka ili kada je nastala krizna situacija, vanredni događaj, stanje povećanog rizika izazvano: pretnjom, oružanom pobunom, pretnjom od izvršenja ili izvršenim terorističkim aktom, masovnim ubistvima (AMOK).
Suzbija kriminalne aktivnosti grupa ili pojedinaca, realizuje visokorizična hapšenja grupa ili pojedinaca u situacijama kada su lica naoružana i kada se očekuje otpor ili napad na policijske službenike drugih organizacionih jedinica, pronalazi i hapsi izvršioce najtežih krivičnih dela, sprovodi izvršioce najtežih krivičnih dela od/do pritvora, kazneno popravnog zavoda, suda ili druge lokacije i rešava druge visokorizične zadatke gde se očekuje ili je došlo do primene nasilja odnosno posedovanja oružja, narkotika i drugo.
Pored poslova i zadataka iz st. 1. i 2. ovog člana, po naredbi načelnika Policijske uprave za grad Beograd, a uz prethodno odobrenje direktora policije, IJ 92 pruža pomoć drugim organizacionim jedinicama Ministarstva i na teritoriji drugih policijskih uprava, kada one samostalno ne mogu da izvrše službeni zadatak.
Poslove iz st. 1. i 2. ovog člana, obavljaju interventni timovi koje čine vođe tima i pripadnici IJ 92.
2. Popuna radnog mesta u IJ 92
Član 64
Radno mesto "pripadnik IJ 92" popunjava se
policijskim službenikom u statusu ovlašćenog službenog lica koji
policijske poslove obavlja u uniformi i koji je sa uspehom završio
selekciono testiranje za IJ 92.
Izuzetno od stava 1. ovog člana, radno mesto "pripadnik IJ 92" popunjava se i polaznicima Centra za osnovnu policijsku obuku.
Član 65
Direkcija policije, na zahtev IJ 92, obaveštava
organizacionu jedinicu nadležnu za poslove upravljanja ljudskim
resursima o potrebi popune radnog mesta "pripadnik IJ 92" u
Interventnoj jedinici 92.
Organizaciona jedinica nadležna za poslove
upravljanja ljudskim resursima, u skladu sa kadrovskim planom,
finansijskim sredstvima i planom obuka daje saglasnost za popunu radnog
mesta "pripadnik IJ 92" i priprema obaveštenje o popuni radnog mesta iz
stava 1. ovog člana, koje sadrži informacije o načinu i krajnjem roku
prijavljivanja.
Obaveštenje iz stava 2. ovog člana, postavlja se na oglasnoj tabli organizacionih jedinica i na Intranet sajtu Ministarstva.
Selekciono testiranje
Član 66
Policijski službenik, podnosi
Prijavu za Selekcionu obuku/testiranje/izbor kandidata, radi popune radnih mesta IJ 92, organizacionoj
jedinici nadležnoj za poslove upravljanja ljudskim resursima prema mestu rada.
Nakon prijema prijave, organizaciona jedinica
nadležna za poslove upravljanja ljudskim resursima, vrši proveru
ispunjenosti uslova iz stava 1. ovog člana i sačinjava Listu kandidata
koji ispunjavaju uslove za pristup selekcionom testiranju, koju
dostavlja ministru i Direkciji policije.
Selekciono testiranje obuhvata lekarski pregled, proveru fizičkih sposobnosti i proveru posebnih psiholoških sposobnosti.
Norme i način sprovođenja selekcionog testiranja
sastavni su deo Programa stručnog usavršavanja policijskih službenika
Interventne jedinice 92.
Član 67
Načelnik Policijske uprave za grad Beograd, na
predlog načelnika Dežurne službe, obrazuje Komisiju za sprovođenje
selekcionog testiranja (u daljem tekstu: Komisija).
Komisija ima najmanje tri člana, a čine je
predstavnik Dežurne službe Policijske uprave za grad Beograd,
predstavnik Interventne jedinice 92 i predstavnik Odeljenja za ljudske
resurse Policijske uprave za grad Beograd.
Komisija dostavlja načelniku Dežurne službe Rang listu kandidata sa rezultatima selekcionog testiranja.
Načelnik Policijske uprave za grad Beograd na predlog
komandanta IJ 92 donosi odluku o kandidatima koji će biti primljeni na
radno mesto "pripadnik IJ 92", u skladu sa finansijskim sredstvima,
kadrovskim planom i planom obuka.
Organizaciona jedinica nadležna za poslove
upravljanja ljudskim resursima sprovodi dalji postupak popune radnog
mesta "pripadnik IJ92".
Član 68
Policijski službenik koji se prima, premešta ili
raspoređuje na rad u IJ 92 u obavezi je da u roku od jedne godine od
dobijanja rešenja o prijemu/raspoređivanju ili trajnom premeštaju sa
uspehom završi Osnovnu specijalističku obuku za IJ 92 koja se
organizuje radi osposobljavanja za rad u IJ 92, u smislu propisa kojim
se uređuje stručno osposobljavanje i usavršavanje u Ministarstvu.
3. Provera stručne osposobljenosti policijskih službenika za rad u Interventnoj jedinici 92
Član 69
Stručno osposobljavanje policijskih službenika u Interventnoj jedinici 92 obavlja se putem obuka i kurseva.
IJ 92 u saradnji sa organizacionom jedinicom
nadležnom za poslove upravljanja ljudskim resursima izrađuje predloge
programa kurseva.
Stručno usavršavanje policijskih službenika u IJ 92,
kao i provera njihove stručne osposobljenosti sprovodi se u skladu sa
Programom stručnog usavršavanja policijskih službenika u IJ 92.
Provera stručne osposobljenosti obuhvata proveru
psihofizičke sposobnosti i proveru drugih elemenata predviđenih
Programom stručnog usavršavanja policijskih službenika u IJ 92.
Norme za proveru stručne osposobljenosti i proveru
drugih kompetencija za rad u IJ 92 predviđene su Programom stručnog
usavršavanja u IJ 92.
Provera iz stava 4. ovog člana realizuje se jednom godišnje.
Komandant IJ 92 ili rukovodilac koga on ovlasti u
obavezi je da na početku kalendarske godine upozna policijske
službenike sa psihofizičkim sposobnostima koje se proveravaju i normama
koje je potrebno ispuniti.
Proveru iz stava 4. ovog člana sprovodi Komisija za
proveru stručne osposobljenosti, koju rešenjem obrazuje načelnik
Policijske uprave za grad Beograd, a čine je predstavnici Policijske
uprave za grad Beograd i IJ 92.
Rezultate provera iz stava 4. ovog člana, Komisija za
proveru stručne osposobljenosti dostavlja načelniku Policijske uprave
za grad Beograd i komandantu IJ 92.
Ako policijski službenik ne ispuni norme za proveru
psihofizičkih sposobnosti predviđene Programom stručnog usavršavanja
policijskih službenika u IJ 92, smatra se da ne ispunjava uslov za rad
u IJ 92.
Policijskim službenicima koji su privremeno sprečeni
za rad, privremeno premešteni ili upućeni na rad u drugu organizacionu
jedinicu Ministarstva, utvrđuje se novi termin provere mesec dana nakon
određenog datuma provere ili najkasnije do kraja kalendarske godine u
kojoj se provera vrši.
Policijski službenici koji se u vreme provere iz
stava 4. ovog člana, nalaze duže od mesec dana van rada usled
privremene sprečenosti za rad, upućuju se na vanredni lekarski pregled
u nadležnu zdravstvenu ustanovu za zaštitu zaposlenih u Ministarstvu,
radi utvrđivanja novog termina provere.
Ako se policijski službenik neopravdano ne odazove na
proveru psihofizičkih sposobnosti u roku od šest meseci od dana
upućivanja na vanredni lekarski pregled, smatraće se da ne ispunjava
uslov za rad u IJ 92.
4. Posebna oprema, sredstva i naoružanje u Interventnoj jedinici 92
Član 70
Posebnu opremu, sredstva i naoružanje policijskih službenika IJ 92 čine: terenska vozila sa policijskim oznakama, civilna terenska vozila bez policijskih oznaka prilagođena operativnim potrebama, civilna terenska vozila bez policijskih oznaka sa čekrkom za izvlačenje, motocikli sa policijskim oznakama, kvadovi sa policijskim oznakama, civilna putnička vozila, minibus-kombi (Kettim) bez policijskih oznaka prilagođeno operativnim potrebama, taktički opasač sa podopasačem i pripadajućim delovima; zaštitne naočare; zaštitne naočare za balistički šlem; balistički šlem sa vizirom; balistički šlem bez vizira; zaštitne rukavice; štitnici za laktove i kolena; zaštitna maska sa cedilom; zaštitna maska sa cedilom i komunikatorom; sredstva za vezivanje (službene lisice i priručna sredstva); službena palica; službena palica "Tonfa"; sredstva veze; teleskopska palica; električne palice i druga oprema koja emituje električni impuls kratkog trajanja; elektrošokeri; ručna sprej doza (CS); taktičko komunikaciona oprema; antifoni (aktivni i pasivni); megafon; ručne baterijske lampe; baterijske lampe sa laserom za oružje sa dugim i kratkim cevima; službeni nož; borbeni nož; borbeni prsluk; taktički prsluk; fluorescentni prsluk; ašov; borbeni ranac; taktička torbica za opasač; medicinski ranac - torba sa priborom za prvu pomoć; transportne torbe za opremu; transportni kofer za opremu; transportni kofer za naoružanje; taktički ranac; taktička torba sa rancem; fantomke; bandane; vodootporno dvodelno odelo; šatorska krila; zaštitni balistički prsluk (taktički); balističko ćebe; ploče za zaštitni balistički prsluk; dodaci za balistički prsluk sa modularnim ("Molle") sistemom nošenja na opremi; dodatak za zaštitni prsluk - futrola za pištolj; zaštitni balistički šlem sa šinama i navlakom; balistički štitovi; sredstvo za nasilno razbijanje vrata (mehaničko i pneumatsko); sredstva za prinudno zaustavljanje motornih vozila; uređaji za izbacivanje hemijskih sredstava; hemijska sredstva punjena neškodljivim suzavcem ili hemijskom materijom blažeg dejstva od suzavca; svetlosna i zvučna signalizacija i rotaciona svetla; uređaji i sredstva za orijentaciju i navigaciju; uređaji i sredstva za osmatranje i merenje daljine; uređaji i sredstva za osmatranje i nadzor u noćnim uslovima i u uslovima smanjene vidljivosti; uređaji za detekciju izvora toplote; eksplozivna sredstva, punjenja i municija za specijalne namene; bespilotni vazduhoplovi; oprema i naoružanje (ersoft, simulaciona municija, lasertag i sl.) koja se koristi za izvođenje fizičke i taktičke obuke; uređaji i sredstva koja nisu u slobodnoj prodaji na tržištu, a koja se po svojoj nameni, karakteristikama i svojstvima mogu upotrebiti u funkciji obavljanja poslova i zadataka iz delokruga IJ 92.
Osnovno naoružanje policijskih službenika IJ 92 je kratko vatreno oružje - poluautomatski pištolj kalibra 9 mm.
Posebno naoružanje policijskih službenika IJ 92 je
kratko i dugo vatreno oružje (repetirajuće, poluautomatsko i
automatsko) kalibra do 20 mm.
IX ZAJEDNIČKE ODREDBE
Član 71
Prijavu za Selekcionu obuku/testiranje/izbor kandidata odštampana je uz ovu uredbu i čini njen sastavni deo (Prilog 1).
Član 71a
(Brisan)
Rukovođenje i komandovanje
Član 72
Specijalnom i posebnim jedinicama policije rukovodi i komanduje komandant.
Rukovodioci užih organizacionih jedinica za svoj rad
i rad tih organizacionih jedinica odgovaraju neposredno višem
rukovodiocu i komandantu, zameniku ili pomoćniku komandanta, po liniji
rada.
Komandant za svoj rad i rad jedinice odgovara
direktoru policije, odnosno načelniku Policijske uprave za grad Beograd
(PB i IJ 92).
Premeštaj
Član 73
Policijski službenik specijalne ili posebnih jedinica
policije, može se na predlog rukovodioca premestiti na drugo radno
mesto u skladu sa odredbama Zakona o policiji.
Policijski službenik iz stava 1. ovog člana, premešta
se na upražnjeno radno mesto u okviru svoje organizacione jedinice ili
u drugu posebnu jedinicu policije.
Ako ne postoji odgovarajuće radno mesto u specijalnoj
i posebnim jedinicama policije, policijski službenik se premešta na
odgovarajuće radno mesto u okviru drugih organizacionih jedinica
Ministarstva.
Član 74
Policijski službenici koji su završili Selekcionu
obuku za SAJ nisu u obavezi da pohađaju Selekcionu obuku za
Žandarmeriju prilikom premeštaja u Žandarmeriju, već su u obavezi da na
testu fizičke sposobnosti, koji se sprovodi u skladu sa normativima
koji su Programom stručnog usavršavanja Žandarmerije utvrđeni za
proveru policijskih službenika u specijalističkim četama, na svim
disciplinama koje se ocenjuju dobiju najmanje ocenu "dobar (3)", da
zadovolje kriterijume na prethodnom lekarskom pregledu koji je propisan
u članu 22. stav 6. ove uredbe i završe Osnovnu obuku za Žandarmeriju.
Član 74a
Prilikom premeštaja ili raspoređivanja na radna mesta
u okviru Specijalne ili posebnih jedinica policije, pored opštih uslova
propisanih ovom uredbom, policijski službenik mora da ispuni i posebne
uslove za rad na radnom mestu na koje se premešta ili raspoređuje.
Izuzetno od stava 1. ovog člana, kada je kao posebni
uslov predviđena najmanje policijska obuka osnovnog nivoa, policijski
službenik će se rešenjem o premeštaju ili raspoređivanju obavezati da
taj posebni uslov ispuni u roku od najviše dve godine od dana
premeštaja ili raspoređivanja.
Troškovi selekcionog testiranja, Selekcione i Osnovne obuke
Član 75
Kandidat sam snosi putne troškove i troškove lekarskih pregleda
za potrebe selekcionog testiranja, Selekcione i Osnovne obuke.
Dužnosti rukovodioca tokom trajanja provere stručne osposobljenosti
Član 76
Rukovodilac organizacione jedinice, za vreme trajanja
provera stručne osposobljenosti policijskih službenika za rad u
specijalnoj i posebnim jedinicama, dužan je da:
1) omogući zaposlenom da u zakazanim terminima prisustvuje proverama;
2) planira raspored rada zaposlenog tako da isti ima najmanje 12 sati neprekidnog odmora pre zakazanih provera.
Član 77
Komandanti specijalne i posebnih jedinica policije
mogu obrazovati komisije, radne grupe i druga radna tela, radi
razmatranja određenih pitanja iz delokruga tih jedinica, ili ako je to
neophodno za izvršenje pojedinih složenijih zadataka.
Aktom o obrazovanju radnog tela iz stava 1. ovog
člana utvrđuju se njegov sastav, zadaci i rokovi za njihovo
izvršavanje, ovlašćenja i drugi uslovi od značaja za rad tog tela.
Radi razmatranja određenih organizaciono-radnih,
operativno-stručnih i drugih pitanja komandanti specijalne i posebnih
jedinica policije mogu, uz saglasnost direktora policije, organizovati
stručno-radne sastanke, savetovanja i seminare.
Član 78
U cilju efikasnije organizacije rada i funkcionisanja
specijalne i posebnih jedinica policije, komandant specijalne i
posebnih jedinica policije donosi naredbe, procedure, obaveštenja,
planove i elaborate i daje ovlašćenja, koji moraju biti u skladu sa
važećim zakonskim i podzakonskim aktima.
X PRELAZNE I ZAVRŠNE ODREDBE
Član 79
Za policijskog službenika koji se prilikom prvog
raspoređivanja po ovoj uredbi rasporedi na radno mesto na koje je do
tada bio raspoređen ili radno mesto sa istim kataloškim opisom,
smatraće se da ispunjava sve posebne uslove tog radnog mesta propisane
ovom uredbom.
Za policijskog službenika koji prilikom prvog
raspoređivanja po ovoj uredbi bude raspoređen na drugo radno mesto u
odnosu na radno mesto čije je poslove do tada obavljao u toj
organizacionoj jedinici, smatraće se da ispunjava poseban uslov u
pogledu selekcione obuke/testa i osnovne specijalističke obuke, izuzev
policijskog službenika koji je obavljao pomoćno tehničke poslove.
Policijski službenik iz stava 2. ovog člana dužan je
da ispuni posebne uslove u pogledu zahtevanih obuka/kurseva koje nema,
u roku od dve godine od dana raspoređivanja po ovoj uredbi.
Policijski službenik koji pre stupanja na snagu ove
uredbe nije bio raspoređen u toj organizacionoj jedinici, dužan je da
prilikom prvog raspoređivanja po ovoj uredbi ispuni sve uslove, osim
posebnog uslova u pogledu kurseva/obuka/testa.
Policijski službenik iz stava 4. ovog člana dužan je
da poseban uslov u pogledu kurseva/obuka/testa ispuni u roku od dve
godine od dana raspoređivanja po ovoj uredbi.
Član 80
Danom stupanja na snagu ove uredbe prestaje da važi
deo Pravilnika o unutrašnjem uređenju i sistematizaciji radnih mesta u
Ministarstvu unutrašnjih poslova (Pov 01 broj 2149/16 od 2. marta 2016.
godine, Ispravka pov. broj 01-6929/16 od 17. avgusta 2016 godine,
Ispravka pov. 01 broj 3123/17-2 od 27. marta 2017. godine, Pov. 01 broj
7660/17 od 26. jula 2017. godine, Pov. 01 broj 8187/17-5 od 21. avgusta
2017. godine i Pov. 01 broj 605/18-10 od 28. februara 2018. godine)
koji se odnosi na specijalnu i posebne jedinice policije.
Raspoređivanje zaposlenih po ovoj uredbi vrši ministar unutrašnjih poslova ili lice koje on ovlasti.
Raspoređivanje zaposlenih na radna mesta utvrđena ovom uredbom izvršiće se u roku od 120 dana od dana stupanja na snagu Uredbe.
Član 81
Ova uredba stupa na snagu osmog dana od dana objavljivanja u "Službenom glasniku Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 91/2018)
Član 2
Prilog 3 zamenjuje se novim Prilogom 3.
Član 3
Prilog 4 zamenjuje se novim Prilogom 4.
Član 4
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 29/2019)
Član 5
Prilog 2 zamenjuje se novim Prilogom 2.
Član 6
Prilog 3 zamenjuje se novim Prilogom 3.
Član 7
Prilog 4 zamenjuje se novim Prilogom 4.
Član 8
Ova uredba stupa na snagu osmog dana od dana objavljivanja u "Službenom glasniku Republike Srbije".
Samostalni članovi Uredbe o izmenama i dopunama
Uredbe o specijalnoj i posebnim jedinicama policije
("Sl. glasnik RS", br. 69/2019)
Član 7 stav 2
Prilozi 2-4 zamenjuju se novim prilozima 2-4.
Član 8
Ova uredba stupa na snagu osmog dana od dana objavljivanja u "Službenom
glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 66/2020)
Član 1
U Uredbi o specijalnoj i posebnim jedinicama policije ("Službeni glasnik
RS", br. 47/18, 59/18, 91/18, 29/19 i 69/19), Prilog 4 zamenjuje se novim prilogom 4.
Član 2
Ova uredba stupa na snagu osmog dana od dana objavljivanja u "Službenom
glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 78/2020)
Član 1
U Uredbi o specijalnoj i posebnim jedinicama policije ("Službeni glasnik
RS", br. 47/18, 59/18, 91/18, 29/19, 69/19 i 66/20), Prilog 3 zamenjuje se novim Prilogom

3.
Član 2
Ova uredba stupa na snagu danom objavljivanja u "Službenom glasniku
Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 102/2020)
Član 1
U Uredbi o specijalnoj i posebnim jedinicama policije
("Službeni glasnik RS", br. 47/18, 59/18, 91/18, 29/19, 69/19, 66/20 i
78/20), Prilog 3 zamenjuje se novim Prilogom 3.
Član 2
Prilog 4 zamenjuje se novim Prilogom 4.
Član 3
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 113/2020)
Član 1
U Uredbi o specijalnoj i posebnim jedinicama policije ("Službeni glasnik
RS", br. 47/18, 59/18, 91/18, 29/19, 69/19, 66/20, 78/20 i 102/20), Prilog 3 zamenjuje se
novim Prilogom 3.
Član 2
Prilog 4 zamenjuje se novim Prilogom 4.
Član 3
Ova uredba stupa na snagu narednog dana od dana objavljivanja u "Službenom
glasniku Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 133/2020)
Član 1
U Uredbi o specijalnoj i posebnim jedinicama policije ("Službeni glasnik
RS", br. 47/18, 59/18, 91/18, 29/19, 69/19, 66/20, 78/20, 102/20 i 113/20), Prilog 2
zamenjuje se novim Prilogom 2.
Član 2
Prilog 3 zamenjuje se novim Prilogom 3.
Član 3
Prilog 4 zamenjuje se novim Prilogom 4.
Član 4
Ova uredba stupa na snagu danom objavljivanja u "Službenom glasniku
Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 146/2020)
Član 1
U Uredbi o specijalnoj i posebnim jedinicama policije ("Službeni glasnik
RS", br. 47/18, 59/18, 91/18, 29/19, 69/19, 66/20, 78/20, 102/20, 113/20 i 133/20),
Prilog 2 zamenjuje se novim Prilogom 2.
Član 2
Prilog 4 zamenjuje se novim Prilogom 4.
Član 3
Ova uredba stupa na snagu narednog dana od dana objavljivanja u "Službenom
glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 149/2020)
Član 1
U Uredbi o specijalnoj i posebnim jedinicama policije ("Službeni glasnik
RS", br. 47/18, 59/18, 91/18, 29/19, 69/19, 66/20, 78/20, 102/20, 113/20, 133/20 i 146/20),
Prilog 4 zamenjuje se novim Prilogom 4.
Član 2
Ova uredba stupa na snagu narednog dana od dana objavljivanja u "Službenom
glasniku Republike Srbije".
Samostalni članovi Uredbe o izmenama i dopuni
Uredbe o specijalnoj i posebnim jedinicama policije
("Sl. glasnik RS", br. 60/2021)
Član 2
Prilog 3 zamenjuje se novim Prilogom 3.
Član 3
Prilog 4 zamenjuje se novim Prilogom 4.
Član 4
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 83/2021)
Član 1
U Uredbi o specijalnoj i posebnim jedinicama policije
("Službeni glasnik RS", br. 47/18, 59/18, 91/18, 29/19, 69/19, 66/20,
78/20, 102/20, 113/20, 133/20, 146/20, 149/20 i 60/21), Prilog 4
zamenjuje se novim Prilogom 4.
Član 2
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 125/2021)
Član 1
U Uredbi o specijalnoj i posebnim jedinicama policije
("Službeni glasnik RS", br. 47/18, 59/18, 91/18, 29/19, 69/19, 66/20,
78/20, 102/20, 113/20, 133/20, 146/20, 149/20, 60/21 i 83/21), Prilog 3
zamenjuje se novim Prilogom 3.
Član 2
Prilog 4 zamenjuje se novim Prilogom 4.
Član 3
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmenama i dopunama
Uredbe o specijalnoj i posebnim jedinicama policije
("Sl. glasnik RS", br. 67/2022)
Član 14
Odluke i rešenja iz člana 9. stav 2, člana 10. stav
1, člana 11. stav 2, člana 14. stav 2, člana 15. stav 8, člana 23. stav
1, člana 24. stav 2, člana 28. stav 2, člana 29. stav 2, člana 30. stav
8, člana 44. stav 1, člana 44v stav 2, člana 44g stav 2, člana 51. st.
1. i 4. i člana 59. stav 1. Uredbe o specijalnoj i posebnim jedinicama
policije ("Službeni glasnik RS", br. 47/18, 59/18, 91/18, 29/19, 69/19,
66/20, 78/20, 102/20, 113/20, 133/20, 146/20, 149/20, 60/21, 83/21 i
125/21) do 31. jula 2022. godine donosi ministar ili rukovodilac
strateškog nivoa u Direkciji policije kojeg on ovlasti.
Član 15
Odobrenja iz člana 12. stav 5, člana 25. stav 5. i
člana 27. stav 2. Uredbe o specijalnoj i posebnim jedinicama policije
("Službeni glasnik RS", br. 47/18, 59/18, 91/18, 29/19, 69/19, 66/20,
78/20, 102/20, 113/20, 133/20, 146/20, 149/20, 60/21, 83/21 i 125/21)
do 31. jula 2022. godine daje ministar ili rukovodilac strateškog nivoa
u Direkciji policije kojeg on ovlasti.
Član 16
Postupci koji su do početka stupanja na snagu ove uredbe započeti, a nisu okončani, okončaće se prema odredbama ove uredbe.
Član 17
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 83/2022)
Član 1
U Uredbi o specijalnoj i posebnim jedinicama policije
("Službeni glasnik RS", br. 47/18, 59/18, 91/18, 29/19, 69/19, 66/20,
78/20, 102/20, 113/20, 133/20, 146/20, 149/20, 60/21, 83/21, 125/21 i
67/22), Prilog 4 zamenjuje se novim Prilogom 4.
Član 2
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o dopuni
Uredbe o specijalnoj i posebnim jedinicama policije
("Sl. glasnik RS", br. 134/2022)
Član 2
Postupci koji su do početka stupanja na snagu ove uredbe započeti, a nisu okončani, okončaće se prema odredbama ove uredbe.
Član 3
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmenama i dopuni
Uredbe o specijalnoj i posebnim jedinicama policije
("Sl. glasnik RS", br. 38/2023)
Član 11
Prilog 2 zamenjuje se novim Prilogom 2.
Član 12
Prilog 3 zamenjuje se novim Prilogom 3.
Član 13
Prilog 4 zamenjuje se novim Prilogom 4.
Član 14
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 89/2023)
Član 2
Odluke i rešenja iz člana 9. stav 2, člana 10. stav
1, člana 11. stav 2, člana 14. stav 2, člana 15. stav 8, člana 23. stav
1, člana 24. stav 2, člana 28. stav 2, člana 29. stav 2, člana 30. stav
8, člana 44. stav 1, člana 44v stav 2, člana 44g stav 2, člana 51. st.
1. i 4. i člana 59. stav 1. Uredbe o specijalnoj i posebnim jedinicama
policije ("Službeni glasnik RS", br. 47/18, 59/18, 91/18, 29/19, 69/19,
66/20, 78/20, 102/20, 113/20, 133/20, 146/20, 149/20, 60/21, 83/21,
125/21, 67/22, 83/22, 134/22, 16/23, 38/23 i 54/23), do 30. marta 2024.
godine donosi ministar ili rukovodilac strateškog nivoa u Direkciji
policije kojeg on ovlasti.
Odobrenja iz člana 12. stav 5, člana 25. stav 5. i
člana 27. stav 2. Uredbe o specijalnoj i posebnim jedinicama policije
("Službeni glasnik RS", br. 47/18, 59/18, 91/18, 29/19, 69/19, 66/20,
78/20, 102/20, 113/20, 133/20, 146/20, 149/20, 60/21, 83/21, 125/21,
67/22, 83/22, 134/22, 16/23, 38/23 i 54/23), do 30. marta 2024. godine,
daje ministar ili rukovodilac strateškog nivoa u Direkciji policije
kojeg on ovlasti.
Član 3
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmenama
Uredbe o specijalnoj i posebnim jedinicama policije
("Sl. glasnik RS", br. 26/2024)
Član 3
Odluke i rešenja iz člana 9. stav 2, člana 10. stav
1, člana 11. stav 2, člana 14. stav 2, člana 15. stav 8, člana 23. stav
1, člana 24. stav 2, člana 28. stav 2, člana 29. stav 2, člana 30. stav
8, člana 44. stav 1, člana 44v stav 2, člana 44g stav 2, člana 51. st.
1. i 4. i člana 59. stav 1. ove uredbe do 30. septembra 2024. godine
donosi ministar ili rukovodilac strateškog nivoa u Direkciji policije
kojeg on ovlasti.
Odobrenja iz člana 12. stav 5, člana 25. stav 5. i
člana 27. stav 2. ove uredbe do 30. septembra 2024. godine, daje
ministar ili rukovodilac strateškog nivoa u Direkciji policije kojeg on
ovlasti.
Član 4
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 78/2024)
Član 2
Odluke i rešenja iz člana 9. stav 2, člana 10. stav
1, člana 11. stav 2, člana 14. stav 2, člana 15. stav 8, člana 23. stav
1, člana 24. stav 2, člana 28. stav 2, člana 29. stav 2, člana 30. stav
8, člana 44. stav 1, člana 44v stav 2, člana 44g stav 2, člana 51. st.
1. i 4. i člana 59. stav 1. ove uredbe do 30. marta 2025. godine donosi
ministar ili rukovodilac strateškog nivoa u Direkciji policije kojeg on
ovlasti.
Odobrenja iz člana 12. stav 5, člana 25. stav 5. i
člana 27. stav 2. ove uredbe do 30. marta 2025. godine, daje ministar
ili rukovodilac strateškog nivoa u Direkciji policije kojeg on ovlasti.
Član 3
Ova uredba stupa na snagu osmog dana od dana objavljivanja u "Službenom glasniku Republike Srbije".
Samostalni članovi  Uredbe o izmenama i dopunama
Uredbe o specijalnoj i posebnim jedinicama policije
("Sl. glasnik RS", br. 21/2025)
Član 6
Prilog 2 zamenjuje se novim Prilogom 2.
Član 7
Prilog 4. zamenjuje se novim Prilogom 4.
Član 8
Ova uredba stupa na snagu narednog dana od dana objavljivanja u "Službenom glasniku Republike Srbije".
Samostalni članovi Uredbe o izmeni
Uredbe o specijalnoj i posebnim jedinicama policije
("Sl. glasnik RS", br. 28/2025)
Član 1
U Uredbi o specijalnoj i posebnim jedinicama policije ("Službeni glasnik RS", br. 47/18, 59/18, 91/18, 29/19, 69/19, 66/20, 78/20, 102/20, 113/20, 133/20, 146/20, 149/20, 60/21, 83/21, 125/21, 67/22, 83/22, 134/22, 16/23, 38/23, 54/23, 89/23, 26/24, 78/24, 90/24 i 21/25), Prilog 4 zamenjuje se novim Prilogom 4.
Član 2
Ova uredba stupa na snagu narednog dana od dana objavljivanja u "Službenom glasniku Republike Srbije".
Prilog 1
PRIJAVA ZA SELEKCIONU OBUKU/TESTIRANJE/IZBOR KANDIDATA
Podaci o kandidatu
Prezime i ime
JMBG
Datum i mesto rođenja
Adresa stanovanja (mesto, ulica
i broj)
Kontakt telefoni kandidata
e-mail kandidata
Naziv organizacione jedinice i radnog mesta kandidata
Zvanje ili čin koji kandidat ima
Dokaz o radnom iskustvu, posebno

za iskustvo stečeno na policijskim poslovima
Stečeno obrazovanje
Osnovno obrazovanje -
Srednje obrazovanje -
Visoko obrazovanje -
Da li radi u svom stručnom zvanju
i stepenu stručnog obrazovanja
DA
NE
Rezultat koji je zaposleni ostvario
na poslednjoj godišnjoj proveri psihofizičke sposobnosti i proveri drugih kompetencija predviđenih
Programom stručnog usavršavanja policijskih službenika JZO koji obavljaju poslove neposredne
fizičke zaštite određenih ličnosti (ovo popunjavaju samo policijski službenici JZO):
Prijavljujem se za selekcionu
obuku/testiranje/izbor kandidata za popunu radnog mesta (zaokružiti)
1. SAJ
2. ŽANDARMERIJA
3. Jedinica za obezbeđenje
određenih ličnosti i objekata
4. Jedinica za zaštitu
5. Interventna jedinica 92
6. Policijska brigada
Izjava podnosioca prijave:
Saglasan sam da se podaci koje sam dao/dala o sebi obrađuju u navedene
svrhe i da se čuvaju u skladu sa propisima o zaštiti podataka o ličnosti i drugim propisima.
U ____________, dana _______._______. godine
Podnosilac prijave
________________