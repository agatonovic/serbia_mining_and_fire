Title: PRAVILNIKO ELEKTRONSKOM FAKTURISANJU
URL: https://www.paragraf.rs/propisi/pravilnik-o-elektronskom-fakturisanju.html
Extracted: 2025-07-06T23:09:39.413325
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O ELEKTRONSKOM FAKTURISANJU
("Sl. glasnik RS", br. 47/2023,  116/2023,  65/2024,  73/2024,  101/2024,  107/2024 i 56/2025)
I UVODNA ODREDBA
Član 1
Ovim pravilnikom bliže se uređuju određena pitanja,
odnosno rešenja iz Zakona o elektronskom fakturisanju ("Službeni
glasnik RS", br. 44/21, 129/21, 138/22, 92/23 i 94/24 - u daljem
tekstu: Zakon), a naročito:
1) način i postupak registrovanja za pristup sistemu elektronskih faktura;
2) način pristupanja i korišćenja sistema elektronskih faktura;
2a) način iskazivanja podataka o statusu subjekta i usklađivanje statusa subjekta u sistemu elektronskih faktura;
2b) sadržina liste carinskih deklaracija u sistemu elektronskih faktura;
3) način primene standarda elektronskog fakturisanja;
4) minimalni sadržaj elektronske fakture neophodan za
njeno procesuiranje kroz sistem, slučajevi u kojima pojedini elementi
elektronske fakture mogu biti izostavljeni, slučajevi u kojima je
predviđena obaveza iskazivanja dodatnih elemenata, na osnovu drugih
propisa kojima se uređuje izdavanje određenih vrsta faktura i forma i
način dostave prateće i druge dokumentacije kroz sistem elektronskih
faktura (u daljem tekstu: elementi elektronske fakture i prilozi
elektronskoj fakturi);
5) način i postupak elektronskog evidentiranja
obračuna poreza na dodatu vrednost i korekcije obračuna poreza na
dodatu vrednost u sistemu elektronskih faktura;
5a) način i postupak elektronskog evidentiranja prethodnog poreza i korekcije prethodnog poreza u sistemu elektronskih faktura;
6) postupanje u slučaju nastupanja privremenog prekida u radu sistema elektronskih faktura;
7) korišćenje podataka dostupnih u sistemu elektronskih faktura;
8) način postupanja Centralnog informacionog posrednika;
9) sadržina liste korisnika sistema elektronskih
faktura, uslovi za brisanje sa liste korisnika sistema elektronskih
faktura, kao i način i postupak brisanja sa liste korisnika sistema
elektronskih faktura.
II NAČIN I POSTUPAK REGISTROVANJA ZA PRISTUP SISTEMU ELEKTRONSKIH FAKTURA
Član 2
Pravno lice, preduzetnik i drugo fizičko lice koje
ima obavezu, odnosno koje se opredelilo da koristi sistem elektronskih
faktura u skladu sa Zakonom registruje se za pristup sistemu
elektronskih faktura (u daljem tekstu: subjekt registracije).
Registrovanje za pristup sistemu elektronskih faktura
(u daljem tekstu: registrovanje) vrši se preko odgovarajućeg veb
interfejsa (u daljem tekstu: interfejs za registrovanje), koji je
sastavni deo sistema elektronskih faktura.
Registrovanje je moguće samo za subjekte registracije
koji poseduju poreski identifikacioni broj (u daljem tekstu: PIB) u
skladu sa zakonom.
Izuzetno od stava 2. ovog člana, ukoliko je prethodno sprovedeno brisanje sa liste korisnika sistema elektronskih faktura, ponovno registrovanje vrši se na zahtev koji subjekt registracije podnosi Centralnom informacionom posredniku, uz navođenje matičnog broja, PIB-a i jedinstvenog broja korisnika javnih sredstava (u daljem tekstu: JBKJS) ukoliko je subjektu registracije dodeljen JBKJS, osim ako ovim pravilnikom nije drukčije propisano.
Registrovanje vrši zakonski zastupnik subjekta
registracije, poreski punomoćnik stranog lica subjekta registracije
određen u skladu sa Zakonom o porezu na dodatu vrednost ("Službeni
glasnik RS", br. 84/04, 86/04 - ispravka, 61/05, 61/07, 93/12, 108/13,
68/14 - dr. zakon, 142/14, 83/15, 108/16, 113/17, 30/18, 72/19, 153/20,
138/22 i 94/24 - u daljem tekstu: ZPDV), odnosno subjekt registracije
lično u slučaju kada je subjekt registracije preduzetnik i drugo
fizičko lice.
Član 3
Identitet fizičkog lica koje koristi interfejs za
registrovanje utvrđuje se putem Portala za elektronsku identifikaciju
uz primenu šeme elektronske identifikacije visokog nivoa pouzdanosti.
Provera PIB-a vrši se na osnovu podataka iz
Jedinstvenog registra poreskih obveznika, a provera statusa zakonskog
zastupnika subjekta registracije na osnovu podataka iz odgovarajućeg
registra koji sadrži podatke o zakonskim zastupnicima određenog tipa
subjekta registracije.
Član 4
U interfejs za registrovanje unose se osnovni identifikacioni podaci o subjektu registracije, i to:
1) tip subjekta registracije;
2) identifikacioni broj subjekta registracije.
Unos podatka o tipu subjekta registracije iz stava 1.
tačka 1) ovog člana vrši se odabirom jednog od ponuđenih tipova iz
padajuće liste tipova subjekata registracije, i to:
1) privredno društvo;
2) preduzetnik;
3) udruženje;
4) stečajna masa;
5) fondacija/zadužbina;
6) sportsko udruženje;
7) komora;
8) korisnik javnih sredstava;
9) drugo.
Identifikacioni broj subjekta registracije iz stava
1. tačka 2) ovog člana je broj koji odgovara određenom tipu subjekta
registracije, i to:
1) matični broj privrednog subjekta upisan u Registar
privrednih subjekata Agencije za privredne registre za odabrano
privredno društvo, preduzetnika, udruženje, stečajnu masu,
fondaciju/zadužbinu, sportsko udruženje ili komoru;
2) PIB za odabran tip subjekta registracije "drugo";
3) JBKJS za odabranog korisnika javnih sredstava, osim
korisnika javnih sredstava koji pripada tipu osam korisnika javnih
sredstava u skladu sa propisima kojima se uređuje budžetski sistem.
Član 5
Lice koje postane subjekt javnog sektora, odnosno
subjekt privatnog sektora registruje se po automatizmu, ukoliko se pre
automatske registracije nije registrovalo u sistem elektronskih
faktura.
Član 6
Subjekt registracije postaje korisnik sistema elektronskih faktura danom registracije.
III NAČIN PRISTUPANJA I KORIŠĆENJA SISTEMA ELEKTRONSKIH FAKTURA
Član 7
Korisnik sistema elektronskih faktura može da
pristupi i koristi sistem elektronskih faktura neposredno, odnosno
preko informacionog posrednika u skladu sa Zakonom i ovim pravilnikom.
Član 8
Ako se korisnik sistema elektronskih faktura opredeli
za neposredno pristupanje i korišćenje sistema elektronskih faktura,
korisnik sistema elektronskih faktura može:
1) kreirati podatke za autentikaciju pristupa i korišćenja putem aplikativnog interfejsa;
2) odrediti ovlašćena lica za pristup i korišćenje putem korisničkog interfejsa.
Za korisnika sistema elektronskih faktura iz stava 1.
ovog člana omogućena su dva tehnička rešenja za pristupanje i
korišćenje sistema elektronskih faktura, i to:
1) putem korisničkog interfejsa, kada ovlašćeno lice
putem internet pretraživača može da vrši kreiranje i izdavanje
elektronskih faktura i/ili prihvatanje i odbijanje elektronskih faktura
i elektronsko evidentiranje poreza na dodatu vrednost (u daljem tekstu:
PDV) u ime korisnika sistema elektronskih faktura u okviru svojih
ovlašćenja;
2) putem aplikativnog interfejsa (eng. API -
Application Programming Interface) koji omogućava povezivanje sa
softverskim sistemom korisnika sistema elektronskih faktura i vršenje
radnji navedenih u tački 1) ovog stava.
Član 9
Ako se korisnik sistema elektronskih faktura opredeli
za pristupanje i korišćenje sistema elektronskih faktura preko
informacionog posrednika, korisnik sistema elektronskih faktura preko
odgovarajuće opcije korisničkog interfejsa:
1) vrši odabir informacionog posrednika iz padajuće
liste informacionih posrednika, sa kojim je prethodno zaključio ugovor
u skladu sa Zakonom;
2) opredeljuje se da li će izdate i primljene
elektronske fakture čuvati u sistemu informacionog posrednika ili u
sistemu elektronskih faktura, ako je korisnik sistema elektronskih
faktura subjekt privatnog sektora.
Informacioni posrednik iz stava 1. ovog člana
prihvata odabir korisnika sistema elektronskih faktura i korisniku
sistema elektronskih faktura omogućava da korišćenjem njegovog
tehničkog rešenja pristupi i koristi sistem elektronskih faktura.
Korisnik sistema elektronskih faktura ne može istovremeno imati više od jednog informacionog posrednika.
Korisnik sistema elektronskih faktura iz stava 1.
ovog člana može da promeni opredeljenje u vezi sa pristupanjem i
korišćenjem sistema elektronskih faktura i da se opredeli za neposredan
pristup i korišćenje sistema elektronskih faktura.
Korisnik sistema elektronskih faktura iz stava 2.
ovog člana može vršiti uvid u izdate i primljene elektronske fakture i
neposrednim pristupom sistemu.
Član 9a
U sistemu elektronskih faktura korisnik sistema
elektronskih faktura opredeljuje status subjekta u Zakonom propisanom
roku, i to:
1) obveznik PDV, ako je subjekt obveznik PDV u skladu sa ZPDV;
2) nije obveznik PDV, ako subjekt nije obveznik PDV u skladu sa ZPDV.
Subjekt iz stava 1. tačka 1) ovog člana iskazuje
podatak o datumu otpočinjanja PDV aktivnosti i opredeljuje poreski
period za koji podnosi poresku prijavu PDV u skladu sa ZPDV, i to:
1) kalendarski mesec;
2) kalendarsko tromesečje.
Ako više korisnika sistema elektronskih faktura
posluje pod istim PIB-om, zakonski zastupnik poreskog obveznika
obaveštava Centralnog informacionog posrednika koji od tih korisnika
može da opredeli status subjekta iz stava 1. ovog člana.
Ako dođe do promene statusa subjekta iz stava 1. ovog
člana, odnosno promene poreskog perioda iz stava 2. ovog člana,
korisnik sistema elektronskih faktura usklađuje status subjekta u
Zakonom propisanom roku.
Podatak o datumu otpočinjanja PDV aktivnosti iz stava
2. ovog člana je podatak o datumu otpočinjanja PDV aktivnosti u skladu
sa ZPDV, a ako je obveznik PDV više puta otpočinjao PDV aktivnost,
podatak o datumu otpočinjanja PDV aktivnosti je podatak o poslednjem
datumu otpočinjanja PDV aktivnosti.
Član 9b
Lista carinskih deklaracija sačinjava se u sistemu elektronskih faktura automatski, na osnovu carinskih deklaracija i druge dokumentacije koja se odnosi na carinjenje uvezenih, odnosno dopremljenih dobara stavljenih u slobodan promet u skladu sa carinskim propisima (u daljem tekstu: lista carinskih deklaracija).
Lista carinskih deklaracija omogućava korisniku sistema elektronskih faktura uvid u podatke iz carinskih deklaracija i podatke koji se odnose na carinjenje dobara iz stava 1. ovog člana.
Lista carinskih deklaracija sadrži podatke o:
1) godini;
2) šifri carinske ispostave kojoj je podneta jedinstvena carinska isprava (deklaracija);
3) vrsti isprave;
4) broju carinskog računa;
5) broju jedinstvene carinske isprave (deklaracije);
6) PIB-u podnosioca deklaracije;
7) dažbinama;
8) datumu prihvatanja deklaracije,
9) datumu informacije o carinjenju;
10) datumu poslednje verzije carinske deklaracije;
11) ukupnom broju naimenovanja po deklaraciji.
Korisniku sistema elektronskih faktura omogućen je i uvid u podatke o pojedinačnom uvozu, odnosno dopremanju dobara iz stava 1. ovog člana, po celinama:
1) podaci o uvozu, odnosno dopremanju;
2) obračun dažbina;
3) evidencija plaćanja.
Podaci o uvozu, odnosno dopremanju iz stava 4. tačka 1) ovog člana odnose se naročito na broj jedinstvene carinske isprave (deklaracije), datum informacije o carinjenju, datum prihvatanja deklaracije, verziju, status i datum poslednje verzije deklaracije, PIB primaoca i PIB podnosioca deklaracije.
Podaci o obračunu dažbina iz stava 4. tačka 2) ovog člana odnose se naročito na broj računa, vrstu isprave, vrstu i iznos dažbine (PDV, akciza i dr.), ukupan iznos dažbina i ukupan iznos PDV.
Evidencija plaćanja iz stava 4. tačka 3) ovog člana odnosi se na broj jedinstvene carinske isprave (deklaracije), PIB uplatioca, datum uplate, iznos uplate, iznos plaćenog PDV, iznos ukupno plaćenog PDV, preostala zaduženja - PDV, preostala zaduženja - ostale dažbine i ukupna preostala zaduženja.
IV NAČIN PRIMENE STANDARDA ELEKTRONSKOG FAKTURISANJA
Član 10
Srpski standard elektronskog fakturisanja (SRPS EN
16931-1:2019/A2:2020) u smislu člana 6. stav 1. Zakona zasnovan je na
evropskom standardu elektronskog fakturisanja (EN
16931-1:2017+A1:2019/AC:2020) koji je harmonizovan sa Direktivom
Evropske unije br. 2014/55/EU od 16. aprila 2014. godine o elektronskom
fakturisanju u javnim nabavkama i podrazumeva format faktura zasnovan
na UBL (eng. UBL - Universal Business Language) strukturi, a utvrđen od
strane Instituta za standardizaciju Srbije.
Evropski standard elektronskog fakturisanja utvrđuje Evropski komitet za standardizaciju na zahtev Evropske komisije.
U smislu propisa o elektronskom fakturisanju primenjuje se srpski standard elektronskog fakturisanja iz stava 1. ovog člana.
U slučaju izmene srpskog standarda elektronskog
fakturisanja iz stava 1. ovog člana, datum početka primene izmene ovog
standarda za svrhu primene propisa o elektronskom fakturisanju utvrđuje
se ovim pravilnikom.
V ELEMENTI ELEKTRONSKE FAKTURE I PRILOZI ELEKTRONSKOJ FAKTURI
Član 11
Sistem elektronskih faktura procesuira elektronsku fakturu, i to:
1) fakturu;
2) avansnu fakturu;
3) dokument o povećanju;
4) dokument o smanjenju.
Fakturom, u smislu stava 1. tačka 1) ovog člana, smatra se faktura koja se izdaje:
1) po osnovu izvršenog prometa dobara, odnosno usluga;
2) za usluge iz člana 16. tačka 2a) ZPDV pre prijema
avansa i izvršenog prometa, odnosno posle prijema avansa, a pre
izvršenog prometa;
3) zahtev za isplatu ka subjektu javnog sektora iz člana 3. stav 1. tač. 2), 4) i 5) Zakona;
4) drugi zahtev za isplatu, nezavisno od toga da li
po osnovu zahteva za isplatu postoji obaveza izdavanja elektronske
fakture u skladu sa Zakonom ili ova obaveza Zakonom nije propisana.
Zahtevom za isplatu iz stava 2. tačka 3) ovog člana
smatra se zahtev za isplatu na osnovu kojeg dolazi do prenosa novčanih
sredstava podnosiocu zahteva, u skladu sa propisima kojima se uređuju
obligacioni odnosi (npr. zahtev za isplatu naknade štete, ugovorne
kazne, sredstava obezbeđenja, kamate za neblagovremeno plaćanje, prenos
višenamenskih vrednosnih vaučera i dr.).
Avansnom fakturom, u smislu stava 1. tačka 2) ovog
člana, smatra se faktura koja se izdaje po osnovu primljenog avansa za
budući promet dobara, odnosno usluga.
Avansom u smislu stava 4. ovog člana ne smatraju se
novčana sredstva primljena na dan izvršenog prometa, odnosno posle
izvršenog prometa.
Dokumentom o povećanju, u smislu stava 1. tačka 3)
ovog člana, smatra se dokument koji se izdaje po osnovu povećanja
naknade, odnosno osnovice za obračunavanje PDV (u daljem tekstu:
osnovica) za izvršeni promet dobara, odnosno usluga u skladu sa ZPDV.
Dokumentom o smanjenju, u smislu stava 1. tačka 4)
ovog člana, smatra se dokument koji se izdaje po osnovu smanjenja
naknade, odnosno osnovice za izvršeni promet dobara, odnosno usluga,
uključujući i dokument koji se izdaje po osnovu smanjenja avansa, u
skladu sa ZPDV.
Član 12
Sistem elektronskih faktura procesuira elektronsku fakturu koja minimalno sadrži:
1) naziv, adresu i PIB izdavaoca, kao i JBKJS
izdavaoca ukoliko je izdavalac korisnik javnih sredstava, osim
korisnika javnih sredstava koji pripada tipu osam korisnika javnih
sredstava u skladu sa propisima kojima se uređuje budžetski sistem;
2) naziv, adresu i PIB primaoca, kao i JBKJS primaoca
ukoliko je primalac korisnik javnih sredstava, osim korisnika javnih
sredstava koji pripada tipu osam korisnika javnih sredstava u skladu sa
propisima kojima se uređuje budžetski sistem;
3) redni broj i datum izdavanja elektronske fakture;
4) poresku kategoriju;
5) datum avansne uplate, ukoliko se radi o avansnoj
fakturi, odnosno datum prometa dobara, odnosno usluga, ukoliko se radi
o elektronskoj fakturi za izvršeni promet dobara, odnosno usluga;
6) dan nastanka poreske obaveze u skladu sa ZPDV;
7) šifru, odnosno naziv dobra ili usluge, količinu i
jedinicu mere za isporučena dobra ili obim pruženih usluga za svaku
stavku elektronske fakture, odnosno opis zahteva za isplatu;
8) jediničnu cenu dobra, odnosno usluge;
9) iznos osnovice;
10) poresku stopu PDV;
11) iznos PDV koji je obračunat na osnovicu;
12) iznos avansne uplate i osnov za avansnu uplatu, ukoliko se radi o avansnoj fakturi;
13) iznos naknade u slučaju kada se ne obračunava PDV;
14) ukupan iznos;
14a) šifru za primenu određene poreske kategorije;
15)  broj odluke, odnosno potvrde nadležnog organa ako se na osnovu odluke, odnosno potvrde ostvaruje poresko oslobođenje;
16) napomenu da se za promet dobara i usluga primenjuje sistem naplate;
17) broj dokumenta koji prethodi izdavanju
elektronske fakture (okvirni sporazum, ugovor, narudžbenica, ponuda i
dr.), u slučaju kada se elektronska faktura izdaje subjektu javnog
sektora.
Elektronska faktura za izvršeni promet dobara,
odnosno usluga, za koji je u potpunosti ili delimično izvršeno avansno
plaćanje, sadrži i redni broj i datum avansne fakture, kao i podatke o
iznosu za koji se po osnovu avansa umanjuje iznos naknade, osnovice i
PDV za izvršeni promet dobara, odnosno usluga.
Podatak o jediničnoj ceni dobra, odnosno usluge u
stavkama elektronske fakture može biti iskazan sa više od dve decimale,
dok podaci o ostalim iznosima mogu biti iskazani sa najviše dve
decimale.
Podaci iz stava 3. ovog člana iskazuju se u dinarima,
osim u slučaju kada se naplata vrši u stranoj valuti kada se podaci
iskazuju u valuti u kojoj se vrši naplata.
Ako se naplata vrši u stranoj valuti, podaci o
ukupnom iznosu naknade (za transakciju za koju ne postoji obaveza
obračunavanja PDV), osnovice i PDV iskazuju se i u dinarima.
Član 13
Poreske kategorije iz člana 12. stav 1. tačka 4) ovog
pravilnika u elektronskoj fakturi označavaju se slovnim oznakama kojima
se određuje PDV tretman transakcije, odnosno čijom se upotrebom
omogućava tačno iskazivanje ukupnog iznosa transakcije za koju se
izdaje elektronska faktura.
Slovne oznake poreskih kategorija iz stava 1. ovog člana su:
1) S20 - Standardno obračunavanje PDV po stopi od 20%;
2) S10 - Standardno obračunavanje PDV po stopi od 10%;
2a) AE20 - Obrnuto obračunavanje PDV po stopi od 20%;
2b) AE10 - Obrnuto obračunavanje PDV po stopi od 10%;
3) Z - Poresko oslobođenje sa pravom na odbitak prethodnog poreza;
4) E - Poresko oslobođenje bez prava na odbitak prethodnog poreza;
5) R - Izuzimanje od PDV;
6) O - Nije predmet oporezivanja PDV;
7) OE - Nije predmet oporezivanja PDV 2;
8) SS - Posebni postupci oporezivanja;
9) N - Anuliranje.
U elektronskoj fakturi mogu da se iskažu podaci o
različitim transakcijama koje imaju različite poreske kategorije, a u
okviru jedne poreske kategorije podaci o transakcijama koje imaju
najviše jednu šifru iz člana 12. stav 1. tačka 14a) ovog pravilnika.
Izuzetno od stava 3. ovog člana, u elektronskoj
fakturi koja se izdaje za promet objekata, ekonomski deljivih celina u
okviru tih objekata i vlasničkih udela na tim dobrima određenih
propisima kojima se uređuje PDV (u daljem tekstu: građevinski objekti),
nezavisno od toga da li postoji obaveza obračunavanja PDV, stope PDV po
kojoj se obračunava PDV i da li je poreski dužnik isporučilac ili
primalac dobara u skladu sa ZPDV, ne mogu se iskazati podaci o drugim
transakcijama.
Ako se izdaje elektronska faktura sa poreskim
kategorijama koje su označene slovnim oznakama iz stava 2. tač. 1) i 2)
ovog člana, izdavalac elektronske fakture koji vrši prvi prenos prava
raspolaganja na novoizgrađenim građevinskim objektima, ekonomski
deljivim celinama u okviru tih objekata i vlasničkim udelima na tim
dobrima određenih propisima kojima se uređuje PDV (u daljem tekstu:
prvi prenos prava raspolaganja na novoizgrađenim građevinskim
objektima) unosi podatak o šifri za primenu poreske kategorije.
Ako se izdaje elektronska faktura sa poreskim
kategorijama koje su označene slovnim oznakama iz stava 2. tač. 2a)-9)
ovog člana, izdavalac elektronske fakture unosi podatak o šifri za
primenu poreske kategorije.
Šifre za primenu poreskih kategorija iz st. 5. i 6.
ovog člana određene su internim tehničkim uputstvom koje se objavljuje
na internet stranici Ministarstva finansija i koje sadrži tehnička
objašnjenja za rad u sistemu.
Ako se izdaje elektronska faktura sa odgovarajućom poreskom kategorijom, iznos koji se ne naplaćuje (u novcu, dobrima, odnosno uslugama) iskazuje se upotrebom poreske kategorije N uz unos podatka o šifri za primenu te poreske kategorije (npr. za promet za koji postoji obaveza plaćanja poreza po odbitku u skladu sa zakonom).
Član 14
Ukoliko elektronska faktura predstavlja dokument o
povećanju, odnosno smanjenju, kao tip dokumenta koji se nužno vezuje za
jednu ili više drugih elektronskih faktura, drugih računa, odnosno
jedne avansne fakture ili jednog avansnog računa, ta elektronska
faktura naročito sadrži:
1) naziv, adresu i PIB izdavaoca, kao i JBKJS
izdavaoca ukoliko je izdavalac korisnik javnih sredstava, osim
korisnika javnih sredstava koji pripada tipu osam korisnika javnih
sredstava u skladu sa propisima kojima se uređuje budžetski sistem;
2) naziv, adresu i PIB primaoca, kao i JBKJS primaoca
ukoliko je primalac korisnik javnih sredstava, osim korisnika javnih
sredstava koji pripada tipu osam korisnika javnih sredstava u skladu sa
propisima kojima se uređuje budžetski sistem;
3) redni broj, datum povećanja, odnosno smanjenja i datum izdavanja dokumenta o povećanju, odnosno smanjenju;
4) iznosu povećanja (naknada, osnovica i PDV), odnosno smanjenja (naknada, osnovica, avans i PDV);
5) broj elektronske fakture ili drugog računa,
odnosno datum početka i datum završetka vremenskog perioda u kojem su
izdate elektronske fakture, odnosno drugi računi, u slučaju da se
izmena vrši za sve elektronske fakture, odnosno druge račune izdate
jednom primaocu u tom vremenskom periodu;
6) broj avansne fakture, odnosno drugog avansnog računa u slučaju smanjenja avansa.
Podaci o naknadi, osnovici, avansu i PDV iskazuju se u zavisnosti od vrste transakcije.
Član 15
Pored podataka iz čl. 12. i 14. ovog pravilnika,
elektronska faktura može da sadrži i druge podatke u skladu sa ZPDV,
odnosno drugim propisima kojima se uređuje izdavanje određenih vrsta
faktura, kao i druge podatke koji su od značaja za izdavaoca, primaoca
ili druge zainteresovane strane.
Uz elektronsku fakturu može se priložiti
dokumentacija koja je od značaja za izdavaoca, primaoca ili druge
zainteresovane strane (npr. privremene situacije, specifikacije,
obračuni, otpremnice, prevozna dokumenta).
Član 16
Elektronsku fakturu koja je primljena preko sistema elektronskih faktura izdavalac može da stornira, osim ako zakonom nije drukčije propisano.
VI NAČIN I POSTUPAK ELEKTRONSKOG EVIDENTIRANJA OBRAČUNA POREZA NA DODATU VREDNOST U SISTEMU ELEKTRONSKIH FAKTURA
Član 17
Elektronsko evidentiranje obračuna PDV u sistemu
elektronskih faktura vrši poreski dužnik u skladu sa ZPDV (u daljem
tekstu: poreski dužnik) po osnovu nastanka, odnosno korekcije poreske
obaveze u skladu sa ZPDV, i to:
1) obveznik PDV;
2) lice koje nije obveznik PDV, a koje je subjekt javnog sektora ili dobrovoljni korisnik sistema elektronskih faktura.
Izuzetno od stava 1. ovog člana, obavezu elektronskog evidentiranja obračuna PDV nema:
1) obveznik PDV za izvršeni promet dobara i usluga, uključujući i primljeni avans za taj promet, za koji postoji obaveza izdavanja elektronske fakture sa iskazanim PDV u skladu sa Zakonom, sa izuzetkom obveznika PDV koji primenjuje sistem naplate u skladu sa ZPDV za iznos PDV iskazanog u elektronskoj fakturi za koji ne nastaje poreska obaveza za poreski period na koji se odnosi elektronska faktura;
2) poreski dužnik za uvoz dobara.
Član 18
Elektronsko evidentiranje obračuna PDV, uključujući povećanje, odnosno smanjenje, vrši se zbirno, odnosno pojedinačno za poreski period, po isteku poreskog perioda, zaključno sa 12. danom kalendarskog meseca koji sledi poreskom periodu za koji se vrši evidentiranje obračuna PDV.
Izuzetno od stava 1. ovog člana, pojedinačno elektronsko evidentiranje obračuna PDV može se vršiti i u toku poreskog perioda.
Elektronsko evidentiranje obračuna PDV vrši se unosom određenih podataka u odgovarajući interfejs sistema elektronskih faktura, i to:
1) Zbirna evidencija PDV;
2) Pojedinačna evidencija PDV.
Pojedinačna evidencija PDV odnosi se na evidentiranje podataka o nabavkama, odnosno isporukama u skladu sa Zakonom.
Podaci u Zbirnoj evidenciji PDV i Pojedinačnoj evidenciji PDV iskazuju se u dinarima, sa najviše dve decimale.
Član 19
Zbirna evidencija PDV sadrži podatke o:
1) broju Zbirne evidencije PDV, statusu i datumu evidentiranja;
2) godini, poreskom periodu (mesec ili tromesečje) i periodu (konkretan mesec ili tromesečje);
3) avansu za promet, i to:
(1) avansu za promet po stopi od 20% (iznos avansne uplate, osnovica i obračunati PDV),
(2) avansu za promet po stopi od 10% (iznos avansne uplate, osnovica i obračunati PDV);
4) prometu uz naknadu, i to:
(1) prometu po stopi od 20% (osnovica i obračunati PDV),
(2) prometu po stopi od 10% (osnovica i obračunati PDV);
5) prometu bez naknade, i to:
(1) prometu po stopi od 20% (osnovica i obračunati PDV),
(2) prometu po stopi od 10% (osnovica i obračunati PDV);
6) posebnim postupcima oporezivanja koji se odnose na:
(1) turističke usluge (osnovica za
promet po stopi od 20%, obračunati PDV po stopi od 20%, osnovica -
avans po stopi od 20% i obračunati PDV - avans po stopi od 20%);
(2)
polovna dobra, umetnička dela, kolekcionarska dobra i antikviteti
(osnovica za promet po stopi od 20%, obračunati PDV po stopi od 20%,
osnovica - avans po stopi od 20%, obračunati PDV - avans po stopi od
20%, osnovica za promet po stopi od 10%, obračunati PDV po stopi od
10%, osnovica - avans po stopi od 10% i obračunati PDV - avans po stopi
od 10%);
7) povećanju/smanjenju osnovice, odnosno PDV - poreski dužnik isporučilac, i to:
(1) povećanju osnovice, odnosno PDV
(povećanje osnovice za promet po stopi od 20%, povećanje PDV za promet
po stopi od 20%, povećanje osnovice za promet po stopi od 10% i
povećanje PDV za promet po stopi od 10%),
(2)
smanjenju osnovice, odnosno PDV (smanjenje osnovice za promet po stopi
od 20%, smanjenje PDV za promet po stopi od 20%, smanjenje osnovice za
promet po stopi od 10%, smanjenje PDV za promet po stopi od 10%,
smanjenje osnovice - avans po stopi od 20%, smanjenje PDV - avans po
stopi od 20%, smanjenje osnovice - avans po stopi od 10% i smanjenje
PDV - avans po stopi od 10%,);
8) povećanju/smanjenju osnovice, odnosno PDV - poreski dužnik primalac, i to:
(1) povećanju osnovice, odnosno PDV
(povećanje osnovice za promet po stopi od 20%, povećanje PDV za promet
po stopi od 20%, povećanje osnovice za promet po stopi od 10% i
povećanje PDV za promet po stopi od 10%),
(2)
smanjenju osnovice, odnosno PDV (smanjenje osnovice za promet po stopi
od 20%, smanjenje PDV za promet po stopi od 20%, smanjenje osnovice za
promet po stopi od 10%, smanjenje PDV za promet po stopi od 10%,
smanjenje osnovice - avans po stopi od 20%, smanjenje PDV - avans po
stopi od 20%, smanjenje osnovice - avans po stopi od 10% i smanjenje
PDV - avans po stopi od 10%);
9) storniranju - poreski dužnik isporučilac, na osnovu kojeg dolazi do:
(1) povećanja osnovice, odnosno PDV
(povećanje osnovice za promet po stopi od 20%, povećanje PDV za promet
po stopi od 20%, povećanje osnovice za promet po stopi od 10% i
povećanje PDV za promet po stopi od 10%),
(2)
smanjenja osnovice, odnosno PDV (smanjenje osnovice za promet po stopi
od 20%, smanjenje PDV za promet po stopi od 20%, smanjenje osnovice za
promet po stopi od 10%, smanjenje PDV za promet po stopi od 10%,
smanjenje osnovice - avans po stopi od 20%, smanjenje PDV - avans po
stopi od 20%, smanjenje osnovice - avans po stopi od 10% i smanjenje
PDV - avans po stopi od 10%).
10) storniranju - poreski dužnik primalac, na osnovu kojeg dolazi do:
(1) povećanja osnovice, odnosno PDV
(povećanje osnovice za promet po stopi od 20%, povećanje PDV za promet
po stopi od 20%, povećanje osnovice za promet po stopi od 10% i
povećanje PDV za promet po stopi od 10%),
(2)
smanjenja osnovice, odnosno PDV (smanjenje osnovice za promet po stopi
od 20%, smanjenje PDV za promet po stopi od 20%, smanjenje osnovice za
promet po stopi od 10%, smanjenje PDV za promet po stopi od 10%,
smanjenje osnovice - avans po stopi od 20%, smanjenje PDV - avans po
stopi od 20%, smanjenje osnovice - avans po stopi od 10% i smanjenje
PDV - avans po stopi od 10%).
Podaci iz stava 1. tačka 10) ovog člana iskazuju se na osnovu podataka iz pojedinačnih evidencija PDV koje su u statusu: poništeno, a koje su sačinjene za isti poreski period za koji se sačinjava zbirna evidencija PDV.
Podaci iz stava 1. tač. 3)-10) ovog člana iskazuju se
  zbirno za sve promete i druge transakcije u poreskom periodu, osim za
  one za koje je, u skladu sa Zakonom, propisana obaveza pojedinačnog
  elektronskog evidentiranja obračuna PDV.
Član 20
Pojedinačna evidencija PDV, koja se odnosi na nabavke, a koja se sačinjava po osnovu prometa dobara i usluga za koji je primalac dobara i usluga poreski dužnik u skladu sa ZPDV, datog avansa za taj promet, povećanja i smanjenja, sadrži podatke o:
1) broju Pojedinačne evidencije PDV, statusu i datumu evidentiranja;
2) godini, poreskom periodu (mesec ili tromesečje) i periodu (konkretan mesec ili tromesečje);
3) identifikatoru lica koje vrši promet (PIB/PIB i JBKJS/Poreski broj stranog lica);
4) tipu i broju dokumenta (Interni račun - strano
lice, odnosno Interni račun - obveznik PDV određen propisima kojima se
kojima se uređuje PDV);
5) osnovu odabira dokumenta (promet, avans, povećanje, odnosno smanjenje);
6) povezanom internom računu;
7) datumu avansa i osnovu za avansno plaćanje kod osnova odabira dokumenta avans;
8) prometu po stopi od 20% (uz naknadu, odnosno bez
naknade), povećanju/smanjenju naknade, avansu i smanjenju avansa za taj
promet (opis, osnovica i obračunati PDV), osim o prometu građevinskih
objekata, sa oznakom "AE20, osim OBJ";
9) prometu po stopi od 20% građevinskih objekata (uz
naknadu, odnosno bez naknade), povećanju/smanjenju naknade, avansu i
smanjenju avansa za taj promet (opis, osnovica i obračunati PDV), sa
oznakom "AE20-OBJ";
10) prometu po stopi od 10% (uz naknadu, odnosno bez
naknade), povećanju/smanjenju naknade, avansu i smanjenju avansa za taj
promet (opis, osnovica i obračunati PDV), osim o prometu građevinskih
objekata, sa oznakom "AE10, osim OBJ";
11) prometu po stopi od 10% građevinskih objekata (uz
naknadu, odnosno bez naknade), povećanju/smanjenju naknade, avansu i
smanjenju avansa za taj promet (opis, osnovica i obračunati PDV), sa
oznakom "AE10-OBJ";
12) ukupno obračunatom PDV.
Podaci iz stava 1. tač. 8)-12) ovog člana iskazuju se
po svakom dokumentu iz stava 1. tačka 4) ovog člana, koji može da
sadrži jednu ili više stavki.
Član 20a
Pojedinačna evidencija PDV, koja se odnosi na isporuke, sačinjava se po osnovu:
1) prometa dobara i usluga koji se vrši uz naknadu obvezniku poreza na prihod od samostalne delatnosti u smislu zakona kojim se uređuje porez na dohodak građana i obvezniku poreza na dobit pravnih lica u smislu zakona kojim se uređuje porez na dobit pravnih lica za koji je isporučilac dobara, odnosno pružalac usluga poreski dužnik u skladu sa ZPDV, primljenog avansa za taj promet, povećanja i smanjenja, osim po osnovu:
(1) prometa turističkih agencija na koji se primenjuje poseban postupak oporezivanja u skladu sa ZPDV, primljenog avansa za taj promet, povećanja i smanjenja,
(2) prometa polovnih dobara, umetničkih dela, kolekcionarskih dobara i antikviteta na koji se primenjuje poseban postupak oporezivanja u skladu sa ZPDV, primljenog avansa za taj promet, povećanja i smanjenja;
(3) prometa na malo u skladu sa zakonom kojim se uređuje fiskalizacija, primljenog avansa za taj promet, povećanja i smanjenja;
2) prvog prenosa prava raspolaganja na novoizgrađenim građevinskim objektima, ekonomski deljivim celinama u okviru tih objekata i vlasničkih udela na tim dobrima, određenih ZPDV, primljenog avansa za taj promet, povećanja i smanjenja, nezavisno od toga da li je reč o prometu na malo ili o prometu koji se ne smatra prometom na malo u skladu sa zakonom kojim se uređuje fiskalizacija.
Podaci o transakcijama za koje su propisani izuzeci od obaveze sačinjavanja Pojedinačne evidencije PDV u skladu sa stavom 1. ovog člana iskazuju se u Zbirnoj evidenciji PDV u skladu sa ovim pravilnikom.
Pojedinačna evidencija PDV, koja se odnosi na isporuke, sadrži podatke o:
1) broju Pojedinačne evidencije PDV, statusu i datumu evidentiranja;
2) godini, poreskom periodu (mesec ili tromesečje) i periodu (konkretan mesec ili tromesečje);
3) identifikatoru lica kojem se vrši promet (PIB/PIB i JBKJS);
4) tipu i broju dokumenta (faktura za promet dobara, odnosno usluga, dokument o povećanju, dokument o smanjenju i avansna faktura);
5) povezanom dokumentu;
6) datumu avansa i osnovu za avansno plaćanje kod avansne fakture;
7) prometu po stopi od 20%, povećanju/smanjenju naknade, avansu i smanjenju avansa za taj promet (opis, osnovica i obračunati PDV), sa oznakom "S20";
8) prometu po stopi od 20% građevinskih objekata (uz naknadu, odnosno bez naknade), povećanju/smanjenju naknade, avansu i smanjenju avansa za taj promet (opis, osnovica i obračunati PDV), sa oznakom "S20-PDV-RS-OBJ";
9) prometu po stopi od 10%, povećanju/smanjenju naknade, avansu i smanjenju avansa za taj promet (opis, osnovica i obračunati PDV), sa oznakom "S10";
10) prometu po stopi od 10% građevinskih objekata (uz naknadu, odnosno bez naknade), povećanju/smanjenju naknade, avansu i smanjenju avansa za taj promet (opis, osnovica i obračunati PDV), sa oznakom "S10-PDV-RS-OBJ";
11) ukupno obračunatom PDV.
Podaci iz stava 3. tač. 7)-11) ovog člana iskazuju se po svakom dokumentu iz stava 3. tačka 4) ovog člana, koji može da sadrži jednu ili više stavki.
U slučaju transakcija iz stava 3. tač. 8) i 10) ovog člana sa fizičkim licem koje nije obveznik PDV, kao podatak o identifikatoru lica navodi se "1" (jedan).
Član 21
Elektronsko evidentiranje obračuna PDV može se korigovati u slučaju pogrešno ili nepotpuno iskazanih podataka.
Član 22
U slučaju smanjenja osnovice, nezavisno od toga da li je obvezniku PDV izdat dokument o smanjenju (elektronska faktura, fiskalni račun ili drugi dokument), obveznik PDV - izdavalac u Zbirnoj evidenciji PDV za poreski period u kojem je došlo do smanjenja osnovice iskazuje podatke o iznosu za koji je smanjena osnovica u odgovarajućim poljima.
Smanjenje PDV po osnovu smanjenja osnovice iz stava 1. ovog člana iskazuje se za poreski period u kojem su ispunjeni uslovi za smanjenje PDV, u skladu sa propisima kojima se uređuje PDV (posedovanje obaveštenja obveznika PDV kojem je izvršen promet dobara i usluga da je ispravio odbitak prethodnog poreza, odnosno da obračunati PDV nije koristio kao prethodni porez, uz ispunjenje ostalih uslova).
Obaveštenje iz stava 2. ovog člana ne izdaje se preko sistema elektronskih faktura.
U slučaju smanjenja osnovice, nezavisno od toga da li je licu koje nije obveznik PDV izdat dokument o smanjenju (elektronska faktura, fiskalni račun ili drugi dokument), obveznik PDV - izdavalac u Zbirnoj evidenciji PDV za poreski period u kojem je došlo do smanjenja osnovice iskazuje podatke o iznosu za koji je smanjena osnovica u odgovarajućim poljima.
Smanjenje PDV po osnovu smanjenja osnovice iz stava 4. ovog člana iskazuje se za poreski period u kojem su ispunjeni uslovi za smanjenje PDV, u skladu sa propisima kojima se uređuje PDV (izdat je dokument o smanjenju, odnosno drugi dokument o smanjenju naknade, potvrđen od strane primaoca dobara i usluga, uz ispunjenje ostalih uslova).
Dokument iz stava 5. ovog člana može biti potvrđen na samom dokumentu o smanjenju ili izdavanjem posebnog dokumenta koji je poslat elektronskim putem ili na drugi način.
Potvrđivanje dokumenta iz stava 5. ovog člana ne vrši se preko sistema elektronskih faktura, osim ako je dokument o smanjenju izdat licu koje nije obveznik PDV preko sistema elektronskih faktura, kada se prihvatanjem dokumenta o smanjenju smatra da je taj dokument potvrđen.
Član 23
Kod storniranja elektronske fakture iz člana 11. stav
1. ovog pravilnika i drugih istovrsnih dokumenata koji se ne smatraju
elektronskom fakturom, u Zbirnoj evidenciji PDV iskazuju se podaci o
smanjenju, odnosno povećanju osnovice i PDV u odgovarajućim poljima, za
odgovarajući poreski period, u skladu sa ovim pravilnikom i propisima
kojima se uređuje PDV.
Član 24
Ako je sačinjena Pojedinačna evidencija PDV sa
osnovom odabira smanjenje, u Zbirnoj evidenciji PDV za poreski period u
kojem je došlo do smanjenja evidentira se iznos za koji je smanjena
osnovica, a za poreski period u kojem su ispunjeni uslovi da poreski
dužnik - primalac dobara, odnosno usluga smanji obračunati PDV u skladu
sa ZPDV, evidentira se iznos za koji je smanjen obračunati PDV, u
odgovarajućim poljima.
Ako je sačinjena Pojedinačna evidencija PDV po osnovu
povećanja, koja se odnosi na nabavke, odnosno isporuke, u Zbirnoj
evidenciji PDV za poreski period u kojem je došlo do povećanja
evidentira se iznos za koji je povećana osnovica i iznos za koji je
povećan PDV, u odgovarajućim poljima.
Član 25
Ako je naplaćen avans za promet dobara, odnosno
usluga za koji je poreski dužnik obveznik PDV - isporučilac dobara,
odnosno pružalac usluga, podaci o PDV evidentiraju se tako što se za
poreski period u kojem je avans naplaćen evidentira iznos PDV po osnovu
naplate avansa, a za poreski period u kojem je promet izvršen,
uključujući i poreski period u kojem je primljen avans, iznos razlike
između iznosa PDV za promet dobara, odnosno usluga i iznosa PDV po
osnovu naplate avansa.
Ako je plaćen avans za promet dobara, odnosno usluga
za koji je poreski dužnik primalac dobara, odnosno usluga, podaci o PDV
evidentiraju se tako što se za poreski period u kojem je avans plaćen
evidentira iznos PDV po osnovu uplate avansa, a za poreski period u
kojem je promet izvršen, uključujući i poreski period u kojem je plaćen
avans, iznos razlike između iznosa PDV za promet dobara, odnosno usluga
i iznosa PDV po osnovu plaćanja avansa.
Član 26
(Brisan)
Član 27
Elektronsko evidentiranje obračuna PDV za usluge iz
člana 16. tačka 2a) ZPDV vrši se uz primenu pravila koja se odnose na
nastanak poreske obaveze propisanih ZPDV.
Član 28
Zbirna evidencija PDV, odnosno Pojedinačna evidencija PDV mogu biti u statusu: evidentirano, korigovano i poništeno.
Zbirnoj evidenciji PDV, odnosno Pojedinačnoj evidenciji PDV dodeljuje se status: evidentirano po izvršenom elektronskom evidentiranju obračuna PDV, odnosno status: korigovano ako je korisnik sistema elektronskih faktura korigovao iskazane podatke.
Ako korisnik sistema elektronskih faktura nije trebalo da izvrši elektronsko evidentiranje obračuna PDV, Zbirna evidencija PDV, odnosno Pojedinačna evidencija PDV može da se poništi.
U slučaju iz stava 3. ovog člana Zbirnoj evidenciji PDV, odnosno Pojedinačnoj evidenciji PDV dodeljuje se status: poništeno.
VIA NAČIN I POSTUPAK ELEKTRONSKOG EVIDENTIRANJA PRETHODNOG POREZA U SISTEMU ELEKTRONSKIH FAKTURA
Član 28a
Elektronsko evidentiranje prethodnog poreza, uključujući i povećanje, odnosno smanjenje, vrši se zbirno za poreski period, po isteku poreskog perioda, a najkasnije 12. dana kalendarskog meseca koji sledi poreskom periodu za koji se vrši elektronsko evidentiranje prethodnog poreza, sa stanjem na dan koji prethodi danu elektronskog evidentiranja prethodnog poreza.
Izuzetno od stava 1. ovog člana, elektronsko evidentiranje prethodnog poreza vrši se sa stanjem na 10. dan kalendarskog meseca koji sledi poreskom periodu za koji se evidentira prethodni porez, ako se elektronsko evidentiranje prethodnog poreza vrši posle 10. dana tog kalendarskog meseca.
Elektronsko evidentiranje prethodnog poreza vrši se unosom, odnosno automatskim unosom određenih podataka za odgovarajući poreski period preko korisničkog, odnosno aplikativnog interfejsa Evidencije prethodnog poreza u okviru sistema elektronskih faktura.
Posle izvršenog elektronskog evidentiranja prethodnog poreza za određeni poreski period, podaci iz stava 3. ovog člana iskazuju se u Evidenciji prethodnog poreza za odgovarajući poreski period uzimajući u obzir dan kada je Evidenciji prethodnog poreza dodeljen status: evidentirano.
Podaci koji se odnose na nabavku dobara i usluga od obveznika PDV - poreskog dužnika evidentiraju se zbirno po izvorima - vrstama računa, i to:
1) elektronskim fakturama;
2) fiskalnim računima;
3) drugim računima.
Podaci koji se odnose na nabavku dobara i usluga od stranog lica, odnosno obveznika PDV, po osnovu koje je primalac dobara, odnosno usluga poreski dužnik, evidentiraju se zbirno iz pojedinačnih evidencija PDV sačinjenih na osnovu internih računa, i to:
1) internih računa - strano lice;
2) internih računa - obveznik PDV.
Podaci u Evidenciji prethodnog poreza iskazuju se u dinarima, sa najviše dve decimale.
Član 28b
Evidencija prethodnog poreza sadrži podatke o:
1) broju Evidencije prethodnog poreza, statusu i datumu evidentiranja;
2) godini, poreskom periodu (mesec ili tromesečje) i periodu (konkretan mesec ili tromesečje);
3) nabavkama dobara i usluga u Republici Srbiji od
obveznika PDV - promet za koji je poreski dužnik isporučilac dobara,
odnosno pružalac usluga;
4) nabavkama dobara i usluga u Republici Srbiji  - promet za koji je poreski dužnik primalac dobara, odnosno usluga;
5) PDV plaćenom za uvoz/dopremanje dobara stavljenih u slobodan promet u skladu sa carinskim propisima;
6) PDV nadoknadi plaćenoj poljoprivredniku, uključujući povećanje;
7) ispravkama odbitka prethodnog poreza.
Podaci iz stava 1. tačka 3) ovog člana odnose se na:
1) prvi prenos prava raspolaganja na novoizgrađenim
građevinskim objektima (osnovica i PDV po izvorima - vrstama računa i
ukupan iznos PDV koji se može odbiti kao prethodni porez - po stopi od
20%, odnosno po stopi od 10%);
2) promet dobara i usluga, osim prvog prenosa prava
raspolaganja na novoizgrađenim građevinskim objektima (osnovica i PDV
po izvorima - vrstama računa i ukupan iznos PDV koji se može odbiti kao
prethodni porez - po stopi od 20%, odnosno po stopi od 10%);
3) povećanje osnovice, odnosno PDV (osnovica i PDV po
izvorima - vrstama računa i ukupan iznos PDV koji se može odbiti kao
prethodni porez - po stopi od 20%, odnosno po stopi od 10%);
4) smanjenje osnovice, odnosno PDV (osnovica i PDV po izvorima - vrstama računa - po stopi od 20%, odnosno po stopi od 10%);
5) naknadu ili deo naknade koji je plaćen pre
izvršenog prometa - avans (osnovica i PDV po izvorima - vrstama računa
i ukupan iznos PDV koji se može odbiti kao prethodni porez - po stopi
od 20%, odnosno po stopi od 10%);
6) smanjenje avansa (osnovica i PDV po izvorima - vrstama računa - po stopi od 20%, odnosno po stopi od 10%).
Podaci iz stava 1. tačka 4) ovog člana odnose se na:
1) prenos prava raspolaganja na građevinskim
objektima za koji je poreski dužnik primalac dobara (osnovica i PDV po
izvorima - pojedinačnim evidencijama PDV i ukupan iznos PDV koji se
može odbiti kao prethodni porez - po stopi od 20%, odnosno po stopi od
10%);
2) promet dobara i usluga, osim prenosa prava
raspolaganja na građevinskim objektima (osnovica i PDV po izvorima -
pojedinačnim evidencijama PDV i ukupan iznos PDV koji se može odbiti
kao prethodni porez - po stopi od 20%, odnosno po stopi od 10%);
3) povećanje osnovice, odnosno PDV (osnovica i PDV po
izvorima - pojedinačnim evidencijama PDV i ukupan iznos PDV koji se
može odbiti kao prethodni porez - po stopi od 20%, odnosno po stopi od
10%);
4) smanjenje osnovice, odnosno PDV (osnovica po
izvorima - pojedinačnim evidencijama PDV i ukupan iznos smanjenja
prethodnog poreza - po stopi od 20%, odnosno po stopi od 10%);
5) naknadu ili deo naknade koji je plaćen pre
izvršenog prometa - avans (osnovica i PDV po izvorima - pojedinačnim
evidencijama PDV i ukupan iznos PDV koji se može odbiti kao prethodni
porez - po stopi od 20%, odnosno po stopi od 10%);
6) smanjenje avansa (osnovica po izvorima -
pojedinačnim evidencijama PDV i ukupan iznos smanjenja prethodnog
poreza - po stopi od 20%, odnosno po stopi od 10%).
Podaci iz stava 1. tačka 5) ovog člana odnose se na
PDV za uvoz/dopremanje dobara stavljenih u slobodan promet u skladu sa
carinskim propisima (plaćeni PDV i plaćeni PDV koji se može odbiti kao
prethodni porez po stopi od 20%, plaćeni PDV i plaćeni PDV koji se može
odbiti kao prethodni porez po stopi od 10%, ukupno plaćeni PDV i ukupno
plaćeni PDV koji se može odbiti kao prethodni porez).
Podaci iz stava 1. tačka 6) ovog člana odnose se na
PDV nadoknadu plaćenu poljoprivredniku, uključujući i povećanje (ukupna
PDV nadoknada plaćena poljoprivredniku i ukupna PDV nadoknada koja se
može odbiti kao prethodni porez).
Podaci iz stava 1. tačka 7) ovog člana odnose se na
ispravke odbitka prethodnog poreza - povećanje, odnosno smanjenje
(osnov i iznos ispravke).
Podaci koji se odnose na ispravku odbitka prethodnog poreza - povećanje su podaci o povećanju prethodnog poreza po osnovu:
1) sticanja prava na odbitak prethodnog poreza zbog naknadnog prihvatanja elektronske fakture;
2) naknadnog sticanja prava na odbitak prethodnog
poreza za opremu i objekte za vršenje delatnosti, odnosno ulaganja u
objekte za vršenje delatnosti;
3) odluke poreskog organa;
4) povećanja srazmernog poreskog odbitka u poslednjem poreskom periodu kalendarske godine ili poslednjem poreskom periodu;
5) sticanja prava na odbitak prethodnog poreza kod evidentiranja za obavezu plaćanja PDV;
6) druge promene koja dovodi do povećanja odbitka
prethodnog poreza (npr. storniranje određenih dokumenata u skladu sa
propisima kojima se uređuje PDV).
Podaci koji se odnose na ispravku odbitka prethodnog poreza - smanjenje su podaci o smanjenju prethodnog poreza po osnovu:
1) prestanka uslova za ostvarivanje prava na odbitak
prethodnog poreza za opremu i objekte za vršenje delatnosti, odnosno
ulaganja u objekte za vršenje delatnosti;
2) odluke poreskog organa;
3) smanjenja srazmernog poreskog odbitka u poslednjem poreskom periodu kalendarske godine ili poslednjem poreskom periodu;
4) podnošenja zahteva za brisanje iz evidencije obveznika PDV;
5) odluke carinskog organa na osnovu koje dolazi do smanjenja PDV;
6) smanjenja PDV nadoknade plaćene poljoprivredniku;
7) druge promene koja dovodi do smanjenja odbitka
prethodnog poreza (npr. storniranje određenih dokumenata u skladu sa
propisima kojima se uređuje PDV).
Član 28v
Automatski unos podataka vrši se po isteku poreskog
perioda za koji se vrši elektronsko evidentiranje prethodnog poreza, najkasnije 12. dana kalendarskog meseca koji sledi tom poreskom
periodu, postupanjem obveznika PDV.
Prilikom automatskog unosa evidentiraju se podaci sa stanjem na dan koji prethodi danu automatskog unosa.
Izuzetno od stava 2. ovog člana, ako se elektronsko evidentiranje prethodnog poreza vrši posle 10. dana kalendarskog meseca koji sledi poreskom periodu za koji se evidentira prethodni porez, prilikom automatskog unosa evidentiraju se podaci sa stanjem na 10. dan tog kalendarskog meseca.
Podaci koji se automatski unose odnose se na:
1) nabavke dobara i usluga u Republici Srbiji od
obveznika PDV - promet za koji je poreski dužnik isporučilac dobara,
odnosno pružalac usluga, i to: osnovicu i PDV iz elektronskih faktura
iz člana 11. stav 1. tač. 1)-3) ovog pravilnika, kao i osnovicu iz elektronske fakture iz člana 11. stav 1. tačka 4) ovog pravilnika;
2) nabavke dobara i usluga u Republici Srbiji - promet za koji je poreski dužnik primalac dobara, odnosno usluga, i to:
(1) osnovicu i PDV iz pojedinačnih evidencija PDV za promet, povećanje i avans;
(2) osnovicu iz pojedinačnih evidencija PDV za smanjenje, uključujući i smanjenje avansa;
3) PDV plaćen za uvoz/dopremanje dobara stavljenih u slobodan promet u skladu sa carinskim propisima.
Automatski unos podataka iz stava 3. tačka 1) ovog
člana vrši se nezavisno od toga da li je elektronska faktura
prihvaćena, stornirana i dr.
Automatski unos podataka iz stava 3. tačka 2) ovog
člana vrši se iz pojedinačnih evidencija PDV kojima je dodeljen status:
evidentirano.
Podaci iz stava 3. ovog člana automatski se unose po stopi od 20%, odnosno po stopi od 10%.
Član 28g
Elektronsko evidentiranje prethodnog poreza može se korigovati u slučaju pogrešno ili nepotpuno iskazanih podataka, sa izuzetkom podataka koji se automatski unose.
Ako se korigovanje elektronskog evidentiranja prethodnog poreza vrši zaključno sa 12. danom kalendarskog meseca koji sledi poreskom periodu za koji se vrši elektronsko evidentiranje prethodnog poreza, automatski unos podataka vrši se sa stanjem:
1) na dan koji prethodi danu korigovanja elektronskog evidentiranja prethodnog poreza;
2) na 10. dan kalendarskog meseca koji sledi poreskom periodu za koji se vrši korigovanje elektronskog evidentiranja prethodnog poreza ako se korigovanje vrši 11. ili 12. dana tog kalendarskog meseca.
Ako se korigovanje elektronskog evidentiranja prethodnog poreza vrši po isteku 12. dana kalendarskog meseca koji sledi poreskom periodu za koji se vrši korigovanje elektronskog evidentiranja prethodnog poreza, automatski uneti podaci ostaju nepromenjeni.
Član 28d
Evidencija prethodnog poreza može biti u statusu: evidentirano i korigovano.
Evidenciji prethodnog poreza dodeljuje se status:
evidentirano po izvršenom elektronskom evidentiranju prethodnog poreza,
odnosno status: korigovano ako je korisnik sistema elektronskih faktura
korigovao iskazane podatke.
Elektronsko evidentiranje prethodnog poreza u skladu sa ovim pravilnikom, odnosno sa stanjem na dan koji je propisan ovim pravilnikom, može se izvršiti svakog dana od 09.00 do 24.00 časova.
VII POSTUPANJE U SLUČAJU NASTUPANJA PRIVREMENOG PREKIDA U RADU SISTEMA ELEKTRONSKIH FAKTURA
Član 29
Sistem elektronskih faktura dostupan je korisnicima
sistema elektronskih faktura svakog dana, osim u periodu redovnog
održavanja koji traje od 01.00 do 06.00 časova.
U slučaju privremenog prekida u radu sistema
elektronskih faktura, Centralni informacioni posrednik obaveštava
korisnike sistema elektronskih faktura o privremenom prekidu u radu
putem portala sistema elektronskih faktura.
Po ponovnom uspostavljanju rada sistema elektronskih
faktura, Centralni informacioni posrednik obaveštava korisnike sistema
elektronskih faktura o ponovnom uspostavljanju rada putem portala
sistema elektronskih faktura.
Ako nastupi privremeni prekid u radu sistema
elektronskih faktura, elektronska faktura smatra se dostavljenom u
trenutku ponovnog uspostavljanja rada sistema elektronskih faktura.
U slučaju da privremeni prekid u radu sistema
elektronskih faktura iz stava 2. ovog člana nastupi poslednjeg dana
roka za prihvatanje ili odbijanje elektronske fakture, usled čega je
elektronskoj fakturi izdatoj subjektu javnog sektora, suprotno njegovoj
nameri, dodeljen status: prihvaćena, subjekt javnog sektora obaveštava
Centralnog informacionog posrednika da elektronska faktura treba da ima
status: odbijena.
Obaveštenje iz stava 5. ovog člana dostavlja se elektronskim putem i sadrži:
1) naziv i PIB, kao i JBKJS subjekta javnog sektora, ukoliko subjekt javnog sektora poseduje JBKJS;
2) jedinstveni identifikator elektronske fakture čija se promena statusa zahteva;
3) kontakt podatke zakonskog ili drugog zastupnika subjekta javnog sektora.
Ako su ispunjeni uslovi iz stava 6. ovog člana,
Centralni informacioni posrednik menja status elektronskoj fakturi u
status: odbijena.
Ako poslednjeg dana roka za elektronsko evidentiranje
poreza na dodatu vrednost u skladu sa Zakonom korisnik sistema
elektronskih faktura, usled privremenog prekida u radu sistema
elektronskih faktura iz stava 2. ovog člana, bude onemogućen da izvrši
elektronsko evidentiranje PDV, elektronsko evidentiranje PDV vrši
najkasnije prvog narednog radnog dana od dana ponovnog uspostavljanja
rada sistema elektronskih faktura.
VIII KORIŠĆENJE PODATAKA IZ SISTEMA ELEKTRONSKIH FAKTURA
Član 30
Državnim organima i organizacijama, organima i
organizacijama autonomne pokrajine, organima i organizacijama jedinica
lokalne samouprave, javnim preduzećima, posebnim organima preko kojih
se ostvaruje regulatorna funkcija i pravnim i fizičkim licima kojima su
poverena javna ovlašćenja (u daljem tekstu: organ), kao i subjektima
javnog sektora koji su ugovorne strane u okvirnim sporazumima u smislu
člana 5. stav 3. Zakona, biće dostavljeni podaci iz sistema
elektronskih faktura samo ako su im ti podaci neophodni za vršenje
poslova iz svoje nadležnosti, a te podatke mogu obrađivati isključivo u
svrhe nesmetanog obavljanja poslova iz svoje nadležnosti i to samo u
onoj meri u kojoj je to neophodno.
Pristup podacima iz sistema elektronskih faktura vrši
se u skladu sa odredbama i procedurama predviđenim propisima kojima se
uređuje obavljanje poslova uprave organa kojima su poverena javna
ovlašćenja upotrebom informaciono-komunikacionih tehnologija.
IX NAČIN POSTUPANJA CENTRALNOG INFORMACIONOG POSREDNIKA
Član 31
Centralni informacioni posrednik upravlja sistemom elektronskih faktura i odgovoran je za njegovo funkcionisanje.
Centralni informacioni posrednik:
1) uspostavlja odgovarajuću organizaciju poslova i radnih zadataka;
2) imenuje administratore sistema elektronskih faktura;
3) uspostavlja mehanizme za autentikaciju i
autorizovani pristup sistemu elektronskih faktura, u skladu sa
propisima kojima se uređuju informaciona bezbednost i elektronska
identifikacija i zaštita podataka o ličnosti;
4) ažurno upravlja pravima pristupa infrastrukturi i softverskim rešenjima koje uspostavlja i koje koristi;
5) preduzima druge mere u cilju razvoja i ispravnog funkcionisanja sistema elektronskih faktura u skladu sa potrebama.
Član 32
Korisnik sistema elektronskih faktura kod kojeg je
došlo do promene koja ima uticaj na korišćenje sistema elektronskih
faktura od strane tog korisnika sistema elektronskih faktura obaveštava
centralnog informacionog posrednika o nastaloj promeni.
Obaveštenje iz stava 1. ovog člana dostavlja se elektronskim putem.
Centralni informacioni posrednik, u zavisnosti od
nastale promene, preduzima radnje koje obezbeđuju funkcionisanje
sistema elektronskih faktura.
Član 33
Centralni informacioni posrednik vodi Registar informacionih posrednika koji su dobili saglasnost Ministarstva finansija.
Registar informacionih posrednika iz stava 1. ovog člana je javna evidencija informacionih posrednika.
Registar informacionih posrednika iz stava 1. ovog člana naročito sadrži:
1) naziv informacionog posrednika;
2) PIB informacionog posrednika;
3) matični broj informacionog posrednika;
4) adresu sedišta informacionog posrednika;
5) ime i prezime lica kojem je informacioni posrednik dodelio pristup sistemu elektronskih faktura;
6) broj i datum rešenja kojim se odobrava obavljanje poslova informacionog posrednika;
7) broj i datum rešenja kojim se opoziva odobrenje za obavljanje poslova informacionog posrednika.
Ako se nakon dobijanja saglasnosti Ministarstva
finansija promene podaci koji se vode u registru iz stava 2. ovog
člana, informacioni posrednik obaveštava Centralnog informacionog
posrednika o nastalim promenama u elektronskom obliku.
U slučaju da se promena podataka koji se vode u
registru iz stava 2. ovog člana odnosi na promenu lica koja su
informacionom posredniku poverila poslove u vezi sa izdavanjem,
slanjem, primanjem, odnosno čuvanjem elektronskih faktura, informacioni
posrednik o sopstvenom trošku preduzima odgovarajuće mere radi
obezbeđenja prenosa podataka lica koja su informacionom posredniku
poverila poslove u vezi sa izdavanjem, slanjem, primanjem, odnosno
čuvanjem elektronskih faktura.
Član 34
Centralni informacioni posrednik registrovanom
informacionom posredniku dostavlja tehničko uputstvo za povezivanje
sistema informacionog posrednika sa sistemom elektronskih faktura i
tehničke parametre koji su specifični za konkretnog informacionog
posrednika, kao što su podaci za autentikaciju i drugi pristupni
parametri.
IXa LISTA KORISNIKA SISTEMA ELEKTRONSKIH FAKTURA I BRISANJE SA LISTE KORISNIKA SISTEMA ELEKTRONSKIH FAKTURA
Član 34a
Lista korisnika sistema elektronskih faktura sadrži podatke o:
1) PIB-u korisnika sistema elektronskih faktura;
2) JBKJS-u korisnika javnih sredstava, osim korisnika
javnih sredstava koji pripada tipu osam korisnika javnih sredstava u
skladu sa propisima kojima se uređuje budžetski sistem;
3) datumu registracije;
4) datumu brisanja sa liste korisnika sistema
elektronskih faktura, ukoliko je korisnik sistema elektronskih faktura
izbrisan sa te liste.
Član 34b
Korisnik sistema elektronskih faktura može biti
izbrisan sa liste korisnika sistema elektronskih faktura ako su
ispunjeni uslovi za brisanje sa te liste.
Smatra se da su uslovi iz stava 1. ovog člana
ispunjeni ako je za određenog korisnika sistema elektronskih faktura
prestala obaveza korišćenja sistema elektronskih faktura u skladu sa
Zakonom (npr. brisanje iz registra privrednih subjekata, istek roka iz
člana 5. stav 8. Zakona u kojem dobrovoljni korisnik sistema
elektronskih faktura ima obavezu da koristi sistem elektronskih faktura
i dr.).
Član 34v
Ako su ispunjeni uslovi za brisanje sa liste
korisnika sistema elektronskih faktura, na zahtev korisnika sistema
elektronskih faktura Centralni informacioni posrednik briše korisnika
sistema elektronskih faktura sa te liste.
Zahtev iz stava 1. ovog člana dostavlja se
elektronskim putem i sadrži podatke o nazivu i PIB-u korisnika sistema
elektronskih faktura na koga se zahtev odnosi, kao i o osnovu za
brisanje sa liste korisnika sistema elektronskih faktura.
Uz zahtev iz stava 1. ovog člana mogu se priložiti i
elektronska ili druga dokumenta kojima se dokazuje postojanje osnova za
brisanje sa liste korisnika sistema elektronskih faktura.
Izuzetno od stava 1. ovog člana, Centralni
informacioni posrednik može po službenoj dužnosti izbrisati korisnika
sistema elektronskih faktura sa liste korisnika sistema elektronskih
faktura ako u toku svog postupanja dođe do saznanja da je korisnik
sistema elektronskih faktura prestao da postoji.
X POSEBNE ODREDBE
Član 35
Kontakt centar sistema elektronskih faktura zakonskim
zastupnicima i ovlašćenim korisnicima omogućava dobijanje podrške u
vezi sa određenim funkcionalnostima sistema.
Član 36
Detaljna objašnjenja o sistemu elektronskih faktura,
spisak šifri za poreske kategorije, objašnjenja o funkcionisanju
sistema elektronskih faktura i radu u tom sistemu data su u internom
tehničkom uputstvu koje se objavljuje na internet stranici Ministarstva
finansija i koje sadrži tehnička objašnjenja za rad u sistemu.
Član 36a
Korisnik sistema elektronskih faktura odgovarajućom radnjom u sistemu elektronskih faktura opredeljuje dan elektronskog evidentiranja PDV, u skladu sa Zakonom.
XI PRELAZNA I ZAVRŠNE ODREDBE
Član 37
U periodu od 1. jula 2023. godine zaključno sa 31.
decembrom 2023. godine, u postupcima provere pravilnosti elektronskog
evidentiranja obračuna PDV, u smislu da li su podaci o obračunatom PDV
iskazani u Zbirnoj evidenciji PDV ili Pojedinačnoj evidenciji PDV,
nadležni organ ne uzima u obzir pogrešno iskazane podatke ako je tačan
ukupan iznos evidentiranog PDV.
Član 38
Danom stupanja na snagu ovog pravilnika prestaju da važe:
1) Pravilnik o načinu i postupku registrovanja za
pristup sistemu elektronskih faktura, načinu pristupanja i korišćenja
sistema elektronskih faktura i načinu korišćenja podataka koji su
dostupni u sistemu elektronskih faktura ("Službeni glasnik RS", br.
69/21, 132/21 i 46/22);
2) Pravilnik o elementima elektronske fakture, formi
i načinu dostave prateće i druge dokumentacije kroz sistem elektronskih
faktura, načinu i postupku elektronskog evidentiranja obračuna poreza
na dodatu vrednost u sistemu elektronskih faktura i načinu primene
standarda elektronskog fakturisanja ("Službeni glasnik RS", br. 69/21,
132/21 i 46/22);
3) Pravilnik o načinu postupanja Centralnog informacionog posrednika ("Službeni glasnik RS", br. 69/21 i 132/21).
Član 39
Ovaj pravilnik stupa na snagu 1. jula 2023. godine.
Samostalni član Pravilnika o izmenama i dopunama
Pravilnika o elektronskom fakturisanju
("Sl. glasnik RS", br. 116/2023)
Član 7
Ovaj pravilnik stupa na snagu 1. januara 2024.
godine, osim odredaba člana 6. koje se odnose na podatke koje sadrži
lista korisnika sistema elektronskih faktura, koje stupaju na snagu 1.
marta 2024. godine.
Samostalni član Pravilnika o izmenama i dopunama
Pravilnika o elektronskom fakturisanju
("Sl. glasnik RS", br. 65/2024 i 73/2024)
Član 16
Ovaj pravilnik stupa na snagu osmog dana od dana
objavljivanja u "Službenom glasniku Republike Srbije", a primenjivaće
se od 1. septembra 2024. godine, osim odredaba koje se odnose na
elektronsko evidentiranje poreza na dodatu vrednost koje će se
primenjivati za poreske periode određene zakonom kojim se uređuje porez
na dodatu vrednost koji počinju posle 31. avgusta 2024. godine.
Samostalni članovi Pravilnika o izmenama
Pravilnika o elektronskom fakturisanju
("Sl. glasnik RS", br.  73/2024)
Član 7
U periodu od 1. septembra 2024. godine zaključno sa
31. decembrom 2024. godine, u postupcima provere pravilnosti
elektronskog evidentiranja poreza na dodatu vrednost, Ministarstvo
finansija ne uzima u obzir eventualne greške pri iskazivanju podataka u
evidencijama poreza na dodatu vrednost.
Član 8
Ovaj pravilnik stupa na snagu 1. septembra 2024.
godine, osim odredaba koje se odnose na elektronsko evidentiranje
poreza na dodatu vrednost koje će se primenjivati za poreske periode
određene zakonom kojim se uređuje porez na dodatu vrednost koji počinju
posle 31. avgusta 2024. godine.
Samostalni član Pravilnika o izmenama i dopunama
Pravilnika o elektronskom fakturisanju
("Sl. glasnik RS", br. 101/2024)
Član 4
Ovaj pravilnik stupa na snagu danom objavljivanja u "Službenom glasniku Republike Srbije".
Samostalni članovi Pravilnika o izmenama i dopunama
Pravilnika o elektronskom fakturisanju
("Sl. glasnik RS", br. 107/2024 i 56/2025)
Član 22
U periodu od 1. januara 2025. godine zaključno sa 31. decembrom 2025. godine, u postupcima provere pravilnosti elektronskog evidentiranja poreza na dodatu vrednost, Ministarstvo finansija ne uzima u obzir eventualne greške pri iskazivanju podataka u evidencijama poreza na dodatu vrednost.
Član 23
Član 7. i odredba člana 18. ovog pravilnika koja se odnosi na osnovicu iz elektronske fakture koja se smatra dokumentom o smanjenju, primenjuju se počev za poreske periode, u skladu sa zakonom kojim se uređuje porez na dodatu vrednost, koji počinju 1. jula 2025. godine.
Član 24
Ovaj pravilnik stupa na snagu 1. januara 2025. godine.
Samostalni član Pravilnika o izmeni
Pravilnika o elektronskom fakturisanju
("Sl. glasnik RS", br. 56/2025)
Član 2
Ovaj pravilnik stupa na snagu 1. jula 2025. godine.