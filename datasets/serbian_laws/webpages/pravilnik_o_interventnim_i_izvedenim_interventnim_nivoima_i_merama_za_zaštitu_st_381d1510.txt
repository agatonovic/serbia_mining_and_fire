Title: Pravilnik o interventnim nivoima i merama zaštite stanovništva, životinja, poljoprivrede u vanrednom događaju
URL: https://www.paragraf.rs/propisi/pravilnik-o-interventnim-nivoima-i-merama-za-zastitu-stanovnistva-zivotinja-poljoprivrede.html
Extracted: 2025-07-06T23:09:55.090889
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O INTERVENTNIM I IZVEDENIM INTERVENTNIM NIVOIMA 
 I MERAMA ZA ZAŠTITU STANOVNIŠTVA, DOMAĆIH ŽIVOTINJA I POLJOPRIVREDE (VETERINARSTVO, 
 BILJNA PROIZVODNJA I VODOPRIVREDA) U VANREDNOM DOGAĐAJU
("Sl. list SRJ", br. 18/92 i "Sl. 
 list SCG", br. 1/2003 - Ustavna povelja)
I OSNOVNE ODREDBE
Član 1
Ovim pravilnikom propisuju se interventni nivoi i izvedeni 
 interventni nivoi, kao i mere za zaštitu stanovništva, domaćih životinja i poljoprivrede 
 (veterinarstvo, biljna proizvodnja i vodoprivreda) u vanrednom događaju u cilju 
 zaštite od jonizujućih zračenja.
Član 2
1. Vanredni događaj, u smislu ovog pravilnika, je nuklearni 
 akcident ili radijaciona opasnost, nekontrolisani događaj u nuklearnoj elektrani, 
 istraživačkom reaktoru ili drugoj instalaciji koji može izazvati ili je izazvao 
 kontaminaciju radne sredine, ozračenje radnika na samoj instalaciji ili kontaminaciju 
 životne sredine i stanovništva.
2. Interventni nivoi zračenja su predviđene doze ozračenja 
 u nuklearnom akcidentu koji zbog svojih posledica po ljudsko zdravlje zahtevaju 
 razmatranje potrebe za preduzimanje mera zaštite.
3. Izvedeni interventni nivoi zračenja izražavaju se kao količina 
 radionuklida u vazduhu, vodi za piće i hrani ili jačina spoljašnjeg gama-zračenja, 
 koji se dobijaju iz interventnih nivoa doza zračenja.
Član 3
Nuklearni akcident, s obzirom na mere zaštite, deli se na tri 
 faze:
1) rana faza deli se na period pre ispuštanja radionuklida 
 kada je utvrđena potencijalna opasnost ozračivanja i period kada se javlja najveće 
 ispuštanje radionuklida,
2) međufaza je period koji se nastavlja na ranu fazu u kojoj 
 se radionuklidi deponuju na zemljište na osnovu merenja spoljašnje jačine doze 
 i aktivnosti radionuklida u vazduhu, vodi za piće i hrani u kojem se vrši procena 
 doza ozračenosti stanovništva, na osnovu koje se preduzimaju mere zaštite,
3) kasna faza (faza oporavka) počinje povratkom stanovništva 
 na normalne uslove življenja.
Rana faza traje od pola časa do nekoliko dana, međufaza - od 
 nekoliko časova posle početka ispuštanja radionuklida do nekoliko dana ili nedelja, 
 a kasna faza - od nekoliko nedelja do više meseci ili godina, što zavisi od 
 količine i sastava ispuštenih radionuklida, doba godine i teritorije na kojoj 
 su mere zaštite bile na snazi.
Član 4
U okolini nuklearnog akcidenta razlikuju se dva područja, i 
 to:
1) područje u blizini mesta nuklearnog akcidenta u poluprečniku 
 do nekoliko desetina km u kojem su glavni načini ozračivanja stanovništva:
a) spoljašnje ozračenje iz radioaktivnog oblika,
b) udisanje radioaktivnih plemenitih gasova i aerosola,
v) spoljašnje ozračenje od deponovanih radionuklida na zemljištu,
2) šire područje na udaljenosti do više stotina km od mesta 
 akcidenta u kojem je glavni način ozračivanja stanovništva preko hrane i vode 
 za piće.
Član 5
U ranoj fazi nuklearnog akcidenta mogući način izloženosti 
 zračenju su:
1) direktna izloženost iz radioaktivnog oblaka,
2) udisanje isparljivih i aerosolnih čestica,
3) kontaminacija kože i odeće.
U međufazi mogući načini izloženosti zračenju su:
1) kontaminacija kože i odeće,
2) udisanje resuspendovanih čestica,
3) izloženost zračenju od radioaktivnog materijala deponovanog 
 na tlu.
U kasnoj fazi nuklearnog akcidenta mogući način izloženosti 
 zračenju je upotreba kontaminirane hrane i vode za piće.
Član 6
Planiranje mera zaštite u nuklearnom akcidentu zasniva se na 
 sledećem:
1) izbegavanju ili maksimalnom smanjivanju teških nestohastičkih 
 efekata akutne radijacione bolesti (ARB) organizovanim, planskim i na vreme 
 preduzetim odgovarajućim merama zaštite kako bi se primljena pojedinačna apsorbovana 
 doza smanjila na nivo niži od značajnog biološkog delovanja,
2) ograničavanju rizika od stohastičkih efekata sprovođenjem 
 mera kojima se smanjuje opasnost za svakog kontaminiranog ili ozračenog pojedinca,
3) smanjivanju, koliko je god to praktično opravdano, opšte 
 učestalosti stohastičkih efekata smanjivanjem zajedničkog doznog ekvivalenta.
II INTERVENTNI NIVOI I IZVEDENI INTERVENTNI NIVOI
Član 7
Izvedeni interventni nivo za pojedini radionuklid i način na 
 koji se ostvaruje izloženost osobe zračenju određuju se prema obrascu:
IL
DIL =
--------
DCF
gde je:
DIL izvedeni interventni nivo za pojedini radionuklid u određenoj 
 sredini,
IL dozni interventni nivo za određenu sredinu (medijum),
DCF dozni konverzioni faktor u jedinicama određenim s obzirom 
 na IL i DIL.
Za procenu izvedenih interventnih nivoa koristi se metodologija 
 Međunarodne agencije za atomsku energiju br. 81 iz 1986. godine.
Procena izvedenih interventnih nivoa radi se za svaki radionuklid 
 i sve načine, odnosno puteve izloženosti radionuklidima.
U ranoj fazi akcidenta uzimaju se u obzir samo najznačajniji 
 radionuklidi.
U slučaju kontaminacije lanca ishrane mogu se postaviti sopstveni 
 izvedeni interventni nivou pomoću formule koja osigurava da interventni nivo 
 doze (5 mSv) nije premašen, tj.
S
S
C(i,f)
gde je
----------------
£
1
i f DIL(i,f)
C(i,f) unesena aktivnost radionuklida (i) u grupi životnih 
 namirnica (f) i
DIL(i,f) izvedeni interventni nivo za radionuklid (i) u grupi 
 životnih namirnica (f).
Mere zaštite potrebno je da se primene u sledećim uslovima, 
 prema obrascu:
S
S
L(i,p)
gde je
-----------------
³
1
p i DIL(i,f)
gde je:
L(i,p) izmereni nivo radioaktivnosti nuklida (i) u određenom 
 medijumu vezanom za put izloženosti (p), i
DIL(i,p) izvedeni interventni nivo za radionuklid (i) u istom 
 medijumu i načinu izloženosti (p) određen prema predloženim merama zaštite.
Član 8
Interventni nivoi doza zračenja u mSv dati su za celo telo 
 ili pojedine organe u dva nivoa koji se međusobno razlikuju za faktor 10. Donji 
 nivo doze je nivo ispod koga mere zaštite nisu opravdane, a gornji nivo doze 
 je nivo iznad kojeg mere zaštite skoro sigurno treba primeniti, što podrazumeva 
 sagledavanje odnosa koristi dobijene preduzimanjem mera i troškova koje te mere 
 zahtevaju.
Mere zaštite u pojedinim fazama nuklearnog akcidenta i zavisno 
 od načina izlaganja, date su u tabelama 1 i 2, koje su odštampane uz ovaj pravilnik 
 i čine njegov sastavni deo.
Interventni nivoi i pregled mera zaštite u zavisnosti od faze 
 nuklearnog akcidenta dati su u tabeli:
1
2
3
a) Rana faza
Doza mSv
celo telo
pluća, štitna žlezda ili bilo koji pojedinačni organ
Mere zaštite
5 do 50
50 do 500
sklanjanje
50 do 500
500 do 5000
50 do 500 upotreba stabilnog joda evakuacija
b) Međufaza
Očekivana doza u prvoj godini (mSv)
5 do 50
50 do 500
nadzor prehrambenih proizvoda i vode za piće preseljenje
50 do 500
ne očekuje se
Kod akcidenta kod koga se ocenjuje da bi se ozračenje moglo 
 u prvoj nedelji od pojave akcidenta kretati između donjeg i gornjeg nivoa, mere 
 zaštite predlažu se u skladu s interventnim nivoima koji su dati u tabeli:
Doza u mSv
celo telo
pluća, štitna žlezda ili drugi pojedini organ
Mere zaštite
5 do 25
250
sklonište
upotreba preparata
250
joda
100
300
evakuacija
Član 9
Izvedeni interventni nivoi pojedinih radionuklida u hrani i 
 vodi za piće dati su u tabeli:
Dečja hrana
Bq/kg
131
l
500
90
Sr
125
137
Cs
1000
239
Pu
20
Voda za piće
90
Sr
160
239
Pu
7
Hrana za odrasle
131
l
2000
90
Sr
750
137
Cs
1000-1250
239
Pu
20
Voda za piće
90
Sr
700*
239
Pu
7
*odnosi se na radionuklide niske doze (10
-8
Sv/Bq)
Dozni faktori za najvažnije radionuklide:
90
Sr,
131
l,
134
Cs,
137
Cs 
 i
239
Pu za malu decu do jedne godine života, decu 
 do 10 godina i za odrasle osobe dati su u tabeli:
Radionuklid
Dozni faktori Sv/Bq
odojčad
deca
odrasli
(do 1 godine)
(do 10 godina)
90
Sr,
1,1 x 10
-7
40 x 10
-8
3,6 x 10
-8
131
l (*),
3,6 x 10
-6
1,0 x 10
-6
4,4 x 10
-7
134
Cs,
1,2 x 10
-8
1,2 x 10
-8
2,0 x 10
-8
137
Cs,
1,0 x 10
-8
1,0 x 10
-8
1,3 x 10
-8
239
Pu,
2,4 x 10
-6
1,4 x 10
-6
1,3 x 10
-6
(*)Vredi samo za štitnu žlezdu.
Za korišćenje izvedenih interventnih nivoa pretpostavlja se 
 prosečna potrošnja hrane po stanovniku godišnje od 550 kg i vode za piće od 
 700 l, odnosno za malo dete do jedne godine - 275 l mleka i 275 l vode.
Za izračunavanje količina iz prethodnog stava koriste se statistički 
 podaci o prosečnoj potrošnji najvažnijih namirnica po stanovniku godišnje u 
 Jugoslaviji.
Član 10
U nuklearnom objektu obrazuju se četiri grupe radnika za zaštitu 
 stanovništva, i to:
I grupa
- radnici koji otklanjaju posledice akcidenta 
 koji je van kontrole zaštitnog sistema i osoblje ekipa za akcidentnu situaciju,
II grupa
- radnici u nuklearnom objektu koji obavljaju 
 poslove za preduzimanje mera za smanjenje izloženosti ozračenju i za smanjenje 
 emisije radionuklida iz nuklearnog objekta,
III grupa
- radnici izvan nuklearnog objekta koji su 
 zaduženi za primenu zaštitnih mera i
IV grupa
- radnici izvan nuklearnog objekta koji obavljaju 
 poslove sanacije (stambeni objekti, objekti od vitalnog značaja za snabdevanje 
 stanovništva hranom i vodom za piće, drugi objekti od prioritetnog značaja, 
 važne saobraćajnice i dr.).
Za radnike prve grupe interventni nivo doze za zaštitu od nestohastičkih 
 efekata je 500 mSv za celo telo, odnosno 5000 mSv za pojedine organe, a za radnike 
 druge, treće i četvrte grupe - nivoi doza dati su u tabeli:
Grupa
radnika
Nivo doze koji ne treba prekoračiti mSv
u toku jedne godine
odjednom
za ceo život
II
celo telo
50
100
250
poj. organ
500
1000
2500
III
celo telo
50
100
250
poj. organ
500
1000
2500
IV
celo telo
50
poj. organ
500
Pod nivoom doze zračenja podrazumeva se ozračenje osobe od 
 spoljašnjih i unutrašnjih radionuklida - interne kontaminacije ljudskog tela 
 ili pojedinih organa.
Korekcije za utvrđivanje nivoa godišnjih doza koje se ne smeju 
 prekoračiti vrše se na osnovu merenja trenutnih intenziteta jonizujućih zračenja 
 spoljašnjih izvora i stepena ozračenja od internih kontaminacija u celom telu 
 ili pojedinim organima u toku godine.
Sabrane doze od spoljašnjeg i unutrašnjeg ozračenja osobe čine 
 ukupnu dozu zračenja navedenu u tabeli i izražava se u sivertima (Sv).
Radnici iz svake grupe mogu da budu ozračeni, kontaminirani 
 bez fizičkih oštećenja i s povredama (udružena radijaciona povreda). Stepen 
 ozlede određuje se prema individualnoj dozi ozračenja, odnosno kontaminacije 
 svakog ispitanika i stepenu udružene povrede.
U ranoj fazi akcidenta, ako je došlo do ozračenja, kao hitna 
 medicinska pomoć primenjuje se samo simptomatsko lečenje (sedativi, analgetici, 
 sredstva protiv povraćanja).
III MERE ZA ZAŠTITU STANOVNIŠTVA
1) Zaštitne mere u ranoj fazi nuklearnog akcidenta
Član 11
U ranoj fazi nuklearnog akcidenta preduzimaju se sledeće mere:
1) brzo i tačno obaveštavanje stanovništva i davanje uputstva,
2) produženo zadržavanje u stanovima, odnosno kućama s uspostavljanjem 
 sanitarnog propusnika,
3) korišćenje namenskih skloništa,
4) upotreba stabilnih preparata joda (SPJ),
5) evakuacija stanovništva,
6) kontrola pristupa lica u kontaminiranu zonu.
Član 12
Obaveštavanje stanovništva koje može da bude ozračeno ili kontaminirano 
 vrši se propisanim zvučnim signalima, preko radija i drugih sredstava javnog 
 informisanja. Obaveštavanje treba da bude jasno i razumljivo za stanovništvo, 
 da zadobije poverenje slušalaca i da izbegne stvaranje panike, straha i pojave 
 psihogenih reakcija kod osetljivih osoba.
Član 13
Radi sprečavanja unutrašnje kontaminacije osoba preko disajnih 
 organa primenjuje se produženo zadržavanje u stanovima, odnosno kućama (sklanjanje, 
 zaklanjanje) sa (zaptivenim) zatvorenim vratima i prozorima i isključenim sistemom 
 provetravanja koji povremeno treba uključivati. Sistem provetravanja ne treba 
 isključivati ako ima filtar za vazduh koji se češće menja. Na nos i usta stavlja 
 se zaštitna maska, respirator ili drugo priručno sredstvo (maramica, parče gaze 
 ili čisto platno).
Stambeni (kućni) sanitarni propusnik uspostavlja se u predvorju 
 stana, odmah iza ulaznih vrata. Na pod se postavlja deblja polivinilska folija. 
 U predsoblju se odlaže gornja odeća i obuća, a zatim se oblači kućno odelo i 
 obuvaju papuče. Odeću i obuću koja se nosi napolju ne treba unositi u stan. 
 Po ulasku u stan, ruke i otkriveni delovi tela moraju se oprati hladnom vodom.
Pre sprovođenja mera produženog zadržavanja u stanovima treba 
 pripremiti potrebne količine hrane i vode za piće. U toku sprovođenja ove mere 
 mala deca i trudnice ne treba da izlaze iz stana, a treba da uzimaju hranu koja 
 nije bila izložena kontaminaciji. Ne dopuštaju se masovne sportske priredbe, 
 a za vreme školskih odmora ne treba dopuštati da se deca igraju na prašnjavim 
 površinama. Može se predložiti prestanak rada predškolskih i školskih ustanova, 
 a trudnicama omogućiti odsustvovanje s posla.
Produženo zadržavanje u stambenim objektima treba da traje 
 onoliko dana dok nadležni organ ne obavesti da prestaje potreba za produženim 
 zadržavanjem.
Član 14
Odlaženje i kraći boravak u namenskim skloništima pruža veći 
 stepen zaštite od produženog zadržavanja u stanovima i olakšava kontrolu uvođenja, 
 sprovođenja i ukidanja drugih mera zaštite (davanje stabilnih preparata joda, 
 evakuacija).
Član 15
Pre donošenja odluke o davanju stabilnih preparata joda (SPJ) 
 procenjuje se dnevni unos joda hranom i vodom za piće, efikasnost sprovođenja 
 jodiranja soli, učestalost pojave hipofunkcije štitaste žlezde i čvorova, kao 
 i učestalost pojave povećane funkcije štitaste žlezde, i utvrđuju kontraindikacije 
 za primenu SPJ. Stabilni preparati joda daju se ugroženim grupama stanovništva 
 ako se proceni da će ozračenje štitaste žlezde biti preko 50 do 500 mSv, i to:
1) trudnicama koje se nalaze u blizini nuklearnog akcidenta, 
 s tim da se trajanje davanja ograniči na najkraći period uz dalju kontrolu i 
 relativno duže zadržavanje u stanovima,
2) trudnicama u drugom i trećem tromesečju koje se nalaze u 
 blizini ili na većoj udaljenosti,
3) majkama dojiljama,
4) maloj deci i deci do 16 godina, bez obzira na to da li se 
 nalaze u blizini ili na većoj udaljenosti od nuklearnog objekta koji je izazvao 
 kontaminaciju, ako se proceni da će ozračenje štitaste žlezde preći interventni 
 nivo,
5) osobama starijim od 16, a mlađim od 45 godina koje se nalaze 
 u blizini nuklearnog akcidenta gde je udisanje glavni put unosa radiojoda,
6) osobama preko 45 godina koje se nalaze u blizini nuklearnog 
 objekta, dok se utvrdi prestanak kritičnog stepena kontaminacije vazduha, hrane 
 i vode za piće, pri čemu se vodi računa o opštim kontraindikacijama za davanje 
 jodnih preparata,
7) spoljnim ekipama za hitne intervencije, koje čine muškarci 
 uzrasta najmanje 18 godina, odmah čim se sazna za akcident.
Pojedinačne doze SPJ daju se prema uzrastu osoba i u količinama 
 (dozama) u skladu s preporukama koje su date u tabeli:
Uzrasne grupe
KJ
mg
KJO
3
mg
Ekvivalentna količina jodida u mg*
1
2
3
4
Novorođenče od jednog meseca
15
20
12,5
Odojče i malo dete do tri godine
30-35
30-45
25
Dete od tri do 12 godina
65
85
50
Odrasli (uključujući trudnice i dojilje) od 13 do 16 
 godine
130
170
100
*
Tablete koje sadrže 50 mg jodida
Novorođenče: 1/4 do 1/2 tablete.
Mala deca: 1/2 tablete.
Deca: 1 tableta.
Odrasli: 2 tablete
Novorođenčadi se daje samo jedna odgovarajuća doza, trudnicama 
 i dojiljama odgovarajuća doza može se još jednom ponoviti, a ostalim licima 
 može se ponoviti više dana ako je neophodno.
Kontraindikacije za primenu SPJ su:
1) poznata preosetljivost na jod, jodna kontrastna sredstva 
 i lekove,
2) ranije lečeno ili postojeće oboljenje štitaste žlezde: endemska 
 ili nodozna struma,
3) limfocitarni autoimuni tireoiditis,
4) Hašimotova bolest,
5) hipertireoformni dermatitis i vaskulitis s niskom koncentracijom 
 komplementa.
Rezervu jodnih preparata treba držati u zdravstvenoj ustanovi 
 u blizini nuklearnog objekta - na udaljenosti od 3 do 5 km, kako bi se SPJ što 
 pre dali celokupnom stanovništvu.
Radnici zaposleni u nuklearnom objektu i članovi ekipa za zaštitu 
 i zbrinjavanje treba da imaju SPJ kod sebe kao sastavni deo zaštitne opreme.
Član 16
Evakuacija stanovništva u ranoj fazi nuklearnog akcidenta je 
 poslednja i najteža mera koju treba preduzeti u cilju sprečavanja pojave nestohastičkih 
 posledica od akutne i hronične radijacione bolesti.
Mera evakuacije stanovništva može se primeniti samo kod akcidenta 
 najvećih razmera na nuklearnom reaktoru i ona se odnosi na stanovništvo u blizini 
 oštećenog nuklearnog reaktora.
Prilikom primene plana za evakuaciju i njegove realizacije 
 treba uzeti u obzir sledeće činioce:
1) obim, težinu i najvažnije karakteristike kontaminacije,
2) broj stanovnika koje treba evakuisati i njihovo zdravstveno 
 i psihofizičko stanje (teški bolesnici, teški duševni bolesnici, nepokretni 
 bolesnici, trudnice u poslednjem tromesečju trudnoće, mala deca i deca do 10 
 godina i dr.),
3) postojanje i stanje saobraćajnica od mesta evakuacije do 
 mesta na koje će se stanovništvo evakuisati,
4) raspolaganje, razmeštaj i kapacitete objekata za smeštaj 
 evakuisanog stanovništva u celini i po pojedinim uzrasnim grupama i po grupama 
 bolesnika,
5) period godine i vremenske uslove za izvršenje evakuacije, 
 kao i doba dana kada je započelo ispuštanje radionuklida,
6) tekuće i prognozirane meteorološke uslove i ocenu transporta 
 radionuklida,
7) veličinu i tip naselja u odnosu na pretežno zanimanje stanovništva 
 koje treba evakuisati,
8) ekonomsko-finansijske potrebe za izvršenje evakuacije.
Član 17
Kontrola pristupa lica u kontaminiranu zonu prestavlja preventivnu 
 meru kojom se sprečava ozračenje i kontaminacija lica koja primarno nisu bila 
 ugrožena ili smanjuje ponovno izlaganje lica. Ugrožena zona se procenjuje u 
 ranoj fazi akcidenta, a kasnije se precizno utvrđuje dozimetrijskim merenjem 
 i određivanjem sadržaja radionuklida u uzorcima.
Zona se obeležava standardnim znacima za radioaktivne materijale, 
 a na pristupnim komunikacijama u zoni postavljaju se punktovi s dežurnim licima 
 i ekipom za dozimetriju.
2) Mere za zaštitu u međufazi nuklearnog akcidenta
Član 18
U međufazi nuklearnog akcidenta, pored mera za koje se oceni 
 opravdanost dalje primene iz rane faze akcidenta, primenjuju se i sledeće mere:
1) izmeštanje stanovništva,
2) dekontaminacija osoba, odeće i obuće, predmeta i površina,
3) kontrola hrane i vode za piće.
Član 19
Izmeštanje stanovništva se primenjuje da bi se izbegla dugotrajna 
 izloženost ozračenja od radionuklida koji su dospeli na zemljište. Obično se 
 primenjuje kada je završeno ispuštanje radionuklida. Ova mera nije hitna kao 
 evakuacija stanovništva, a može da bude kratkotrajna ili dugotrajna.
Član 20
Dekontaminacija osoba, odnosno otkrivenih delova tela (kože) 
 obavlja se ako nivoi kontaminacije beta-gama emitera prelaze vrednost masene 
 aktivnosti površinske kontaminacije koja odgovara jačini doze od 0,8 nGy/s mereno 
 na površini šake (100 cm
2
) na odstojanju od 1 cm 
 od površine.
Principi i način dekontaminacije odnosno njena procedura dati 
 su u tekstu "Dekontaminacija osoba" koji je odštampan uz ovaj pravilnik 
 i čini njegov sastavni deo.
Član 21
Dekontaminacija odeće, donjeg rublja, posteljine, unutrašnjih 
 površina prostorija ili transportnih sredstava obavlja se ako nivoi kontaminacije 
 beta-gama emitera prelaze vrednosti masene aktivnosti površinske kontaminacije, 
 koje odgovaraju sledećim vrednostima jačine doze mereno na 1 cm od površine:
1) 0,3 nGy/s za odeću, donje rublje, posteljno rublje, obuću 
 i lična zaštitna sredstva,
2) 0,6 nGy/s za površine prostorija i unutrašnje površine transportnih 
 sredstava,
3) 1,0 nGy/s za spoljašnje površine transportnih sredstava.
Član 22
Ako se sistematskim ispitivanjem sadržaja radionuklida u životnoj 
 sredini utvrdi njihovo povećanje ili prisustvo svežih fisionih produkata, ako 
 nastane nuklearni akcident ili radijaciona opasnost, ili Međunarodna agencija 
 za atomsku energiju obavesti o akcidentu koji može da ugrozi teritoriju SRJ, 
 vrše se u većem obimu ispitivanja životnih namirnica i vode za piće radi utvrđivanja 
 prisustva radionuklida u njima. Na osnovu izvršenih ispitivanja i intervencionih 
 nivoa, donosi se odluka o dozvoli upotrebe, ograničenju ili zabrani pojedinih 
 vrsta životnih namirnica i vode za ljudsku upotrebu.
3) Mere zaštite u kasnoj fazi nuklearnog akcidenta
Član 23
U ovoj fazi nastavljaju se, po potrebi, sledeće mere zaštite:
1) kontrola pristupa lica u blizinu nuklearnog objekta u kome 
 je došlo do akcidentne kontaminacije (zonu koja je precizno utvrđena),
2) dekontaminacija površina, prostorija i najvažnijih komunikacija 
 u bližoj zoni nuklearnog objekta, a po potrebi i u široj zoni na pojedinim lokacijama, 
 zavisno od rezultata iz monitoringa,
3) kontrola sadržaja radionuklida u hrani i vodi za piće, kao 
 i u stočnoj hrani,
4) dozimetrijska kontrola radnika u poljoprivredi koji mogu 
 da budu izloženi jonizujućim zračenjima.
IV IZVEDENI INTERVENTNI NIVOI RADIO-NUKLIDA 134Cs 
 + 137Cs U HRANI ZA DOMAĆE ŽIVOTINJE
Član 24
U toku vanrednog događaja izvedeni interventni nivoi
134
Cs 
 +
137
Cs u stočnoj hrani za ishranu domaćih životinja 
 iz intenzivnog uzgoja (veći proizvođači društvenog, kooperativnog ili individualnog 
 sektora) dati su prema kategorijama životinja i vrsti hrane u sledećim tabelama:
1. Izvedeni interventni nivoi u stočnoj hrani za 
 ishranu goveda i ovaca
Tabela 1
Nivoi aktivnosti
134
Cs 
 +
137
Cs za jedan dan (u kBq)
Vrsta životinja
Starosna kategorija životinja
DU
i
DU
v
DU
h
DU
po kategorijama hrane
A
B
C
1
2
3
4
5
6
7
8
1/
odrasla grla
90
8
82
64
011,5
6,5
GOVEDA
2/
podmladak
14,5
6
8,5
7,3
0,5
0,7
3/
odrasla grla
90
5
85
65,5
12,8
6,7
OVCE
4/
podmladak
14,5
0,5
14
9,8
2,2
2
gde je:
1/
muzne krave
2/
tovna junad
3/
ovce za mužu i reprodukciju
4/
tovna jagnjad i šilježad
DU
i
= dozvoljeno dnevno unošenje ingestijom
DU
v
= dozvoljeno dnevno unošenje vodom
DU
h
= dozvoljeno dnevno unošenje hranom (DU
h
= DU
i
- DU
v
)
DU
= dozvoljeno dnevno unošenje po kategorijama hrane
A = sveža kabasta hrana (trava, detelina, lucerka, silaža)
B = suva kabasta hrana (seno, slama, lisnik)
C = koncentrovana hrana (krmne smeše)
2. Izvedeni interventni nivoi u krmnim smešama za 
 ishranu svinja i živine
Tabela 2
Vrsta životinja
Proizvodnja kategorija
Nivoi aktivnosti
134
Cs 
 +
137
Cs za jedan dan
DU
i
DU
v
DU
ks
(kBq)
(kBq)
(kBq/kg)
1
2
3
4
5
SVINJE
odrasla grla
1/
14,7
1,5
2,2
2/
14,7
1,5
6
podmladak
3/
14,7
1,5
3,3
ŽIVINA
odrasla grla
4/
14,3
-
110
podmladak
5/
14,7
-
210
gde je:
1/
priplodne krmače telesne mase oko 150 kg
2/
tovljenici starosti do tri meseca, telesne mase do 60 
 kg
3/
tovljenici starosti od sedam meseci, telesne mase do 
 100 kg
4/
kokoške nosilje starosti do jedne godine, telesne mase 
 oko 2 kg
5/
brojleri starosti 30 do 60 dana, telesne mase 0,5 kg
DU
i
= dozvoljeno dnevno unošenje ingestijom (hrana + voda)
DU
v
= dozvoljeno dnevno unošenje vodom za napajanje
DU
ks
= dozvoljeni nivo aktivnosti u krmnoj smeši
Pod većim proizvođačima društvenog, kooperativnog i individualnog 
 sektora podrazumevaju se proizvođači koji gaje preko 100 muznih krava, preko 
 200 tovnih junadi u turnusu, preko 100 odraslih ovaca, preko 100 priplodnih 
 krmača, preko 500 tovljenih svinja u turnusu, preko 1000 kokošaka nosilja i 
 preko 2000 brojlera u turnusu.
V MERE ZA ZAŠTITU DOMAĆIH ŽIVOTINJA
Član 25
U slučaju opasnosti i nastanka vanrednog događaja (rana faza, 
 međufaza i kasna faza), u cilju zaštite stočne proizvodnje (domaće životinje, 
 stočna hrana, voda za napajanje životinja i objekti za uzgoj životinja), kao 
 i biljne proizvodnje (zemljište, poljoprivredne kulture, skladišta hrane, voda 
 za navodnjavanje i zalivanje), preduzimaju se sledeće mere:
1) preventivna radijaciona zaštita,
2) radiometrijska i dozimetrijska kontrola,
3) radioaktivna dekontaminacija.
Mere preventivne radijacione zaštite preduzimaju se pre nastanka 
 ili neposredno u početku rane faze.
Mere radioaktivne dekontaminacije preduzimaju se kada radiometrijska 
 kontrola utvrdi da je nastupila radioaktivna kontaminacija životne sredine i 
 pojedinih delova ili celog lanca hrane.
Pojedine mere i postupci zaštite u biotehničkoj proizvodnji 
 detaljno su razrađeni u "Uputstvu o primeni mera radijacione zaštite u 
 vanrednom događaju", koje je odštampano uz ovaj pravilnik i čini njegov 
 sastavni deo (u daljem tekstu: Uputstvo).
VI MERE RADIJACIONE ZAŠTITE STOČNE PROIZVODNJE
Član 26
U slučaju neposredne radijacione ugroženosti (50 kBq/m
2
134
Cs +
137
Cs) stočne 
 proizvodnje moraju se primeniti sledeće mere preventivne radijacione zaštite:
1) provlačenje životinja s otvorenog prostora;
2) zaštita izvorišta vode za napajanje životinja;
3) zaštita stočne hrane na otvorenom i u zatvorenom prostoru;
4) zaptivanje stajskih objekata.
Član 27
Povlačenje životinja s otvorenog prostora je prva mera preventivne 
 radijacione zaštite životinja koja se mora izvesti što ranije i što brže, kako 
 bi se domaće životinje s otvorenog prostora (pašnjaci, ispusti, bačije i sl.) 
 prebacile u zatvorene stajske prostorije.
Ova mera mora se izvršiti u toku 24 h od objavljivanja radijacione 
 opasnosti.
Član 28
Izvorišta vode za napajanje životinja (obični bunari, kladenci 
 i dr.) moraju se odmah zaštititi od radioaktivne kontaminacije, prekrivanjem 
 folijama od plastičnog materijala (PVC).
Nezaštićena izvorišta vode, kao i otvorene geografske vode, 
 ne smeju se koristiti za napajanje životinja.
Ako nema zaštićenih izvorišta za napajanje životinja vodom, 
 pre korišćenja otvorenih geografskih voda za napajanje životinja mora se izvršiti 
 radiometrijska kontrola vode i, na osnovu rezultata radijaciono-higijenskog 
 ispitivanja, takva se voda može koristiti za napajanje životinja, prema članu 
 25. ovog pravilnika.
Radijaciona zaštita izvorišta vode za napajanje životinja vrši 
 se prema postupcima datim u Uputstvu.
Član 29
Stočna hrana na otvorenom prostoru (livadska trava, detelina, 
 lucerka, mahunarke i dr.) mora se u što kraćem roku i pre radioaktivnih padavina 
 pokositi i sakupiti u stogove, kamare i sl. koji se moraju zaštititi pokrivačima 
 od nepromočivog materijala (cirade, folije od PVC i sl.).
Stočna hrana u otvorenom skladišnom prostoru (ambari i sl.) 
 mora se zaštititi oblaganjem skladišnog prostora zaštitnim pokrivačima (PVC 
 folije, cirade i sl.), a u slučaju nedostatka ovakvog materijala - zbijenim 
 snopovima šaše.
Stočna hrana u zatvorenom prostoru mora se obezbediti od radioaktivne 
 kontaminacije zaptivanjem skladišnog prostora. Postupak zaptivanja (hermetizacija) 
 skladišnog prostora dat je u Uputstvu.
Član 30
Zaptivanje (hermetizacija) stajskog prostora preduzima se obavezno 
 u cilju radijacione zaštite životinja u vanrednom događaju.
Hermetizovan stajski prostor za uzgoj životinja, ako stajski 
 objekat ne raspolaže klimatizovanim filtroventilacionim sistemom, mora se provetravati: 
 staje za goveda i svinje na svakih 12 h u trajanju od 1 h, a živinarnici za 
 svakih 6 h u trajanju od pola sata.
Stajski objekti s običnim i klimatizovanim filtroventilacionim 
 sistemom moraju da budu hermetizovani na način koji je opisan u Uputstvu.
Član 31
Radioaktivna dekontaminacija domaćih životinja vrši se obavezno 
 u sledećim slučajevima:
a) kad se u radijaciono-higijenski čiste stajske objekte smeštaju 
 životinje kod kojih spoljašnja radioaktivna kontaminacija fisionim produktima 
 prelazi više od tri (3) puta nivo mirnodopski utvrđenog gama-fona životne sredine 
 na dotičnom lokalitetu,
b) kad se kod životinja za klanje utvrdi spoljašnja radioaktivna 
 kontaminacija.
Član 32
Radioaktivna dekontaminacija životinja izvodi se suvim, vlažnim 
 ili kombinovanim postupkom, odnosno primenom površinski aktivnih supstancija 
 (visoko ekspanzivne pene), na način propisan u Uputstvu.
Organizaciona jedinica u kojoj se izvodi radioaktivna dekontaminacija 
 životinja je Stanica za R-dekontaminaciju stoke (SDS), za koju su organizacija 
 i režim rada propisani Uputstvom.
Član 33
Radioaktivna dekontaminacija stočne hrane vrši se:
1) samodekontaminacijom,
2) uklanjanjem površinskog sloja,
3) postupkom radioizotopnog razblaženja.
Samodekontaminacija se izvodi na taj način što se radioaktivno 
 kontaminirana stočna hrana smešta u posebno skladište u kome mora da ostane 
 sve dok se radiomaterijskom kontrolom ne utvrdi da se može upotrebiti za ishranu 
 životinja.
Samodekontaminacija se može primeniti na sve vrste stočne hrane 
 - svežu i suvu kabastu hranu i krmne smeše.
Uklanjanje površinskog sloja primenjuje se u zavisnosti od 
 vrste stočne hrane, kao i način na koji je ova hrana uskladištena. Debljina 
 skinutog sloja stočne hrane zavisi od dubine prodora radioaktivnih materija 
 i utvrđuje se radiometrijskom kontrolom.
Postupak radioizotopnog razblaženja dozvoljava se samo ako 
 količina nekontaminirane stočne hrane nije dovoljna do obezbeđivanja novih količina, 
 a izvodi se tako što se radioaktivno kontaminirana stočna hrana meša u određenom 
 odnosu s radijaciono čistom hranom, dok se ne postigne takav nivo aktivnosti 
 u stočnoj hrani da se ona može koristiti za ishranu životinja, u skladu sa članom 
 25. ovog pravilnika.
Član 34
U toku vanrednog događaja u klanicama se moraju primenjivati 
 posebni postupci i mere radijaciono-higijenske bezbednosti, kao što su: dozimetrijska 
 kontrola, radiometrijska kontrola, klinički pregled stoke za klanje na akutni 
 radijacioni sindrom (ARS) i radiometrijska analiza konzumnog mesa. U tom cilju 
 pri svakoj klanici se formira punkt za kontrolu i trijažu životinja za klanje.
Organizacija rada na punktu za kontrolu i trijažu životinja 
 za klanje, organizacija linija klanja kontaminiranih životinja, kao i mere radijacione 
 zaštite ljudstva i prostorija opisani su u Uputstvu.
VII MERE ZA ZAŠTITU BILJNE PROIZVODNJE
Član 35
U slučaju radijacione ugroženosti biljne proizvodnje (50 kBq/m
2
134
Cs +
137
Cs) moraju 
 se primeniti sledeće mere zaštite:
1) tehničko-tehnološke mere preventivne radijacione zaštite,
2) agrotehničke mere radijacione zaštite u ranoj fazi, međufazi 
 i kasnoj fazi, odnosno u toku trajanja vanrednog događaja.
Član 36
Tehničko-tehnološke mere preventivne radijacione zaštite biljne 
 proizvodnje, koje se obavezno primenjuju u vreme neposredno pre nastanka vanrednog 
 događaja, odnosno pre taloženja radioaktivnih padavina su:
1) ranije skidanje određenih biljnih kultura koje se ubiraju 
 u nedozrelom stanju, a potom se koriste za pripremanje silaže za ishranu životinja,
2) ranije ubiranje biljnih plodova i njihovo korišćenje (ako 
 je moguće) za preradu, odnosno konzervisanje i dobijanje finalnih proizvoda,
3) zaštita sakupljene kabaste i koncetrovane stočne hrane prekrivanjem 
 plastičnim prekrivačima ili drugim nepromočivim materijalima.
Navedene mere moraju se izvršiti što je moguće ranije i brže, 
 tj. pre taloženja radioaktivnih padavina, a najkasnije za 1 - 2 dana.
Član 37
Agrotehničke mere radijacione zaštite biljne proizvodnje u 
 ranoj fazi i međufazi primenjuju se neposredno posle taloženja radioaktivnih 
 padavina, odnosno u toku celog vegetacionog perioda jedne proizvodne sezone, 
 a to su:
1) korišćenje staklenika i plastenika za proizvodnju povrća 
 (paradajz, paprika, krastavci, spanać, salata i dr.) kao i obojenog sitnozrnastog 
 voća (jagode, maline, kupine i dr.),
2) košenje livadskih površina za dobijanje zelene mase za ishranu 
 životinja, i to na sledeći način: za dobijanje zelene mase za ishranu goveda 
 zelena masa kosi se najniže 15 cm od površine tla, a za ishranu ostalih domaćih 
 životinja - najniže 5 cm od površine tla,
3) pojačana kalcifikacija obradivog zemljišta,
4) izostavljanje primene veštačkih đubriva fostatnog porekla 
 i njihova zamena azotnim đubrivima, odnosno stajskim đubrivom,
5) odgovarajuća obrada i zasejavanje novim biljnim kulturama,
6) promena ratarske proizvodnje u slučaju potrebe, pri čemu 
 izbor biljnih kultura zavisi od vrste i kvaliteta zemljišta i karakteristika 
 biljnih kultura.
Konkretne mere određivaće nadležni organi za poslove poljoprivrede 
 za određeno područje.
Član 38
Agrotehničke mere radijacione zaštite biljne proizvodnje u 
 kasnoj fazi, odnosno u sledećoj proizvodnoj sezoni, kao i narednih nekoliko 
 godina, obuhvataju primenu sledećih postupaka:
1) uklanjanje useva i ostataka letine,
2) češće košenje livadskih površina,
3) uklanjanje površinskog sloja zemljišta,
4) duboko zaoravanje radioaktivnog kontaminiranog zemljišta,
5) primena adekvatnih veštačkih đubriva i poboljšanje kvaliteta 
 zemljišta,
6) promena vrste useva i izbor najpogodnijih biljnih vrsta 
 za gajenje na određenom zemljištu,
7) ostale mogućnosti za smanjivanje sadržaja fisionih radionuklida 
 u biljnoj proizvodnji.
Član 39
Uklanjanje useva i ostataka letine je obavezna mera, radi smanjivanja 
 nivoa aktivnosti radionuklida koji su dospeli na zemljišne površine.
Ova mera izvodi se na dva načina:
1) kod visokih useva, odnosno kod bujne i raznovrsne vegetacije, 
 vegetaciona masa uklanja se do same površine tla,
2) kod niskih, jednoobraznih i proređenih useva, vegetaciona 
 masa uklanja se zajedno sa slojem zemlje debljine 5 do 10 cm.
Dalji postupak uklanjanja vegetacione mase može se izvršiti 
 na neki od sledećih načina:
1) zakopavanjem - što s obzirom na količinu vegetacione mase 
 nije praktično, jer traži veliki prostor,
2) baliranjem - što se može izvršiti samo uz korišćenje mehanizacije.
Pri izvođenju postupka uklanjanja vegetacione mase moraju se 
 preduzeti odgovarajuće mere zaštite ljudstva koje uklanja vegetacionu masu (zaštitno 
 odelo, odeća i lične maske).
Član 40
Češće košenje livadskih površina primenjuje se kao mera za 
 smanjenje sadržaja fisionih radionuklida u zemljištu.
Pokošena trava i seno mogu se koristiti za ishranu životinja 
 samo posle radijaciono-higijenskog ispitivanja.
Član 41
Uklanjanje površinskog sloja zemljišta, debljine oko 5 cm, 
 predstavlja meru koja se primenjuje na manjim parcelama zemljišta, u cilju smanjenja 
 sadržaja fisionih radionuklida u površinskom sloju zemljišta.
Uklonjeni površinski sloj sakuplja se na krajevima parcele 
 i ne može se koristiti za gajenje biljnih kultura.
Dalje korišćenje ovog zemljišta moguće je posle radiometrijskog 
 ispitivanja i mišljenja agrotehničkih stručnjaka.
Član 42
Zaoravanje zemljišta ima za cilj da se radioaktivno kontaminirano 
 zemljište osposobi za gajenje biljnih kultura.
Zemljište se može zaoravati na različitim dubinama: do 10 cm, 
 do 20 cm i do 30 cm.
Na zemljištu zaoranom do dubine od 10 cm kultivišu se biljke 
 sa plitkim ili sa korenskim sistemom dubljim od 10 cm, a na zemljištu zaoravanjem 
 do dubine od 20 do 30 cm mogu se gajiti biljke sa plitkim korenskim sistemom, 
 odnosno biljke s veoma dubokim korenskim sistemom.
Zaoravanje se može kombinovati sa navodnjavanjem, pri čemu 
 se može koristiti nanošenje rastvora odgovarajućih soli pomoću motornih prskalica.
O primeni ove mere i izboru vrste biljne kulture odlučuju agrotehnički 
 stručnjaci.
Član 43
Primena veštačkih đubriva ima za cilj poboljšanje kvaliteta 
 zemljišta i prisustvo većih količina kalcijuma, natrijuma, fosfora i kalijuma, 
 radi suzbijanja resorpcije fisionih radionuklida.
O izboru vrste i količine veštačkih đubriva, što zavisi od 
 različitih karakteristika zemljišta i osobenosti biljnih kultura, moraju se 
 konsultovati agrotehnički stručnjaci.
Član 44
Promena vrste useva predstavlja metodu kombinovanja načina 
 oranja zemljišta i gajenja najpogodnije biljne kulture koja će najmanje resorbovati 
 fisione radionuklide koji su deponovani u zemljištu.
Ova mera primenjuje se isključivo uz konsultovanje agrotehničkih 
 stručnjaka.
Član 45
Ostale mogućnosti za smanjenje nivoa aktivnosti fisionih radionuklida 
 u procesu biljne proizvodnje mogu se podeliti na dve grupe, i to:
1) postupci koji se primenjuju u periodu rasta biljnih kultura:
a) ograničavanje navodnjavanja poljoprivrednih kultura vodom 
 iz otvorenih geografskih vodotokova, ako je nivo aktivnosti ovakvih voda iznad 
 dozvoljene granice. Navodnjavanje zemljišta može se dozvoliti samo posle radiometrijskog 
 ispitivanja vode i uz konsultovanje ratarskih stručnjaka,
b) snižavanje nivoa podzemnih voda u oblasti hidromelioracionih 
 sistema, sa ciljem da rastvorljivi fisioni radionuklidi brže prodiru u dublje 
 slojeve zemljišta i izvan domašaja korenskog sistema kultivisanih biljaka,
2) postupci koji se primenjuju u narednom proizvodnom periodu:
a) izbor određenih biljnih vrsta i sojeva u odnosu na kvalitet 
 zemljišta i stepen radioaktivne kontaminacije,
b) primena adekvatnih agrotehničkih mera.
Postupci navedeni u ovom članu mogu se primenjivati samo posle 
 konsultovanja agrotehničkih stručnjaka.
Član 46
Radioaktivna dekontaminacija zemljišta kao palijativna mera 
 vrši se na način predviđen u čl. 39, 41, 42. i 43. ovog pravilnika.
Član 47
Radioaktivna dekontaminacija biljaka i biljnih plodova odnosi 
 se uglavnom na spoljašnju radioaktivnu kontaminaciju povrća, voća i sl.
Radioaktivna dekontaminacija biljnih kultura na otvorenom prostoru, 
 zbog veoma velikih zemljišnih površina, uglavnom je prepuštena prirodnim uslovima, 
 tj. spiranju putem atmosferskih padavina (kiša), koje nisu radioaktivno kontaminirane.
Ako se na područjima na kojima se uzgajaju određene biljne 
 kulture koristi veštačko navodnjavanje primenom raspršivača vode, taj je način 
 zalivanja istovremeno i dobar postupak za dekontaminaciju ovih biljnih kultura, 
 pod uslovom da korišćena voda ima veoma nizak nivo aktivnosti.
Biljni plodovi (povrće, voće i dr.) koji su namenjeni za tržište 
 (pijace i sl.) podležu postupcima radioaktivne dekontaminacije na način opisan 
 u Uputstvu.
VIII ZAVRŠNA ODREDBA
Član 48
Ovaj pravilnik stupa na snagu osmog dana od dana objavljivanja 
 u "Službenom listu SRJ".
Tabela 1
MERE ZAŠTITE ZA SVAKU FAZU NUKLEARNOG AKCIDENTA
Rana faza
Međufaza
Kasna faza
Zaklanjanje i primena priručnih zaštitnih respiratora
Zaklanjanje
Upotreba stabilnih preparata joda
Upotreba stabilnih preparata joda
Evakuacija
Evakuacija
Kontrola pristupa
Kontrola pristupa
Kontrola pristupa
Izmeštanje stanovništva
Dekontaminacija osoba
Kontrola hrane i vode za piće i upotreba rezervne hrane 
 za stoku
Kontrola hrane i vode za piće i upotreba rezervne hrane 
 za stoku
Medicinska zaštita
Dekontaminacija površina/prostora
Tabela 2
MERE ZAŠTITE PREMA NAČINU IZLOŽENOSTI JONIZUJUĆIM ZRAČENJIMA
Način izlaganja
Raspoložive mere
Spoljašnje izlaganje zračenju iz radioaktivnog oblaka
Zaklanjanje, evakuacija, kontrola pristupa
Unutrašnja izloženost zračenju preko inhalacije radionuklida 
 iz oblaka (interna kontaminacija)
Zaklanjanje i primena priručnih respiratora
Upotreba stabilnih preparata joda, evakuacija i kontrola 
 pristupa
Spoljašnja kontaminacija osoba od radionuklida deponovanih 
 iz oblaka ili depozita na površinu
Zaklanjanje, evakuacija i izmeštanje stanovništva, kontrola 
 pristupa i dekontaminacija
Unutrašnje izlaganje udisanjem od suspendovanih radionuklida 
 (interna kontaminacija)
Evakuacija, izmeštaj stanovništva, kontrola pristupa 
 i dekontaminacija
Unutrašnje izlaganje zračenju od unosa kontaminirane 
 hrane i vode za piće (interna kontaminacija)
Kontrola hrane i vode za piće i upotreba rezervi stočne 
 hrane
DEKONTAMINACIJA OSOBA
Kod primarne i završne dekontaminacije čije izvođenje diriguju 
 u prvom redu akcidentna situacija i mogućnost izvođenja, treba se pridržavati 
 osnovnih načela u oceni realne opasnosti od same kontaminacije s aspekta mogućih 
 primljenih doza, procene efikasnosti dekontaminacije i procene rizika od nepravilno 
 izvedene dekontaminacije. Opasnost je fiksiranje radionuklida i odsustvo daljeg 
 efekta ili stvaranje nadražaja kože kada je nemoguće dalje izvoditi postupak. 
 Posebnu pažnju treba posvetiti sprečavanju širenja kontaminacije na čiste delove, 
 čime se postupak produžava i otežava, zatim na oštećenja kože izazvana samim 
 postupkom dekontaminacije, pa treba posedovati razrađenu metodologiju za izvođenje 
 dekontaminacije u slučaju pojave akcidenata širih razmera.
Izvesne fizičke i hemijske karakteristike supstancija za dekontaminaciju 
 mogu da imaju određeni uticaj u njihovoj efikasnosti, a mogu i da uslove ubrzanje 
 resorpcije radionuklida preko kože. Neki organski rastvarači i kompleksirajuća 
 jedinjenja primenjeni za dekontaminaciju kože povećavaju sadržaj radionuklida 
 u organizmu kao rezultat povećane resorpcije.
Postizanje efikasnosti za kratko vreme od značaja je s aspekta 
 uštede vremena. Sprečavanje interne kontaminacije pojednostavljuje tretman s 
 aspekta daljeg lečenja. Hemijska stabilnost supstancija za dekontaminaciju od 
 velikog je značaja za njihovo skladištenje.
a) Sapune - Koristiti za delimičnu i potpunu dekontaminaciju.
Najpogodniji su toaletni sapuni, i to mala pakovanja do 20 
 grama. Koristi se u obliku sapunice koja se direktno pravi na površini pokvašenog 
 sapuna ili se može primeniti u obliku 1% rastvora (20 grama sapuna na 2 litra 
 vode).
b) Deterdžente koji ne nadražuju kožu - Koristiti pri dekontaminaciji 
 pojedinih delova tela, a za dekontaminaciju celog tela treba ih izbegavati. 
 Preporučuju se deterdženti za pranje finog belog rublja. Deterdženti se rastvaraju 
 u vodi pre upotrebe. Potrebno je 10 grama deterdženta na 1 litar vode (1% rastvor 
 deterdženta).
v) Tečni sapun - Koristiti prvenstveno za delimičnu dekontaminaciju. 
 Upotrebljava se direktno bez rastvaranja.
Norme utroška supstancija za dekontaminaciju
Predlažu se sledeće norme utroška supstancija za dekontaminaciju:
a) Toaletni sapun od 20 grama zadovoljava potrebe jedne osobe 
 za delimičnu i potpunu dekontaminaciju. Utrošak sapuna i ispiranje vodom kod 
 potpune dekontaminacije odgovara kod grupne dekontaminacije koje iznose 15 do 
 20 grama sapuna i 10 do 20 litara vode po osobi.
b) Deterdžente koristiti u 1% rastvoru. Utrošak rastvora deterdženta 
 za dekontaminaciju šake (oko 300 cm
2
) iznosi 1 litar 
 i oko 1 litar vode za 3 do 4 obrade.
v) Tečni sapun koristi se za delimičnu dekontaminaciju kože 
 u količini od 5 ml za 300 cm
2
. Utrošak vode za ispiranje 
 iznosi oko 1 litar za 2 - 3 obrade.
Delimična dekontaminacija vrši se pomoću navlaženog tampona 
 vate kojih za obradu šaka treba oko 30 (15 grama vate).
Mogućnosti korišćenja supstancija za dekontaminaciju
U uslovima kontaminacije neoštećene kože fisionim produktima 
 moguće je koristiti sledeća sredstva za dekontaminaciju:
I Kod delimične dekontaminacije:
- sapunicu od toaletnih sapuna ili 1% rastvor sapuna u vodi,
- 1% rastvor deterdženta u vodi,
- tečni sapun bez razblaživanja,
- u specijalizovanim zdravstvenim ustanovama mogu da se koriste 
 i druga sredstva.
Rastvori za dekontaminaciju treba da imaju pH između 7,0 i 
 8,5 a temperatura rastvora i vode za ispiranje najpoželjnije je da se kreće 
 između 20-30 °C.
II Kod potpune dekontaminacije koja se izvodi kod difuznog 
 tipa kontaminacije ili kao definitivna obrada posle lokalno izvedene dekontaminacije 
 predlaže se upotreba toaletnog sapuna, i to malog sapuna od 20 grama po osobi. 
 Deterdžente treba izbegavati zbog nadražajnog i alergijskog delovanja. Temperatura 
 vode kao sredstva za ispiranje treba da iznosi 25-35 °C, u zavisnosti od 
 godišnjeg doba i uslova izvođenja dekontaminacije.
Pri dekontaminaciji pojedinca treba prvo osetljivim monitorom 
 utvrditi zračenja na otkrivenim delovima tela, kontaminirana mesta i stepen 
 kontaminacije.
Za dekontaminaciju otkrivenih delova tela koristiti sledeće 
 supstancije i postupke:
1) Koristiti prvenstveno toaletni sapun, po mogućnosti mali 
 sapun od 20 grama. Nakvašenim tamponom vate napraviti sapunicu i brisati kontaminiranu 
 površinu kože od najmanje zaprljanog mesta prema mestu na kojem je utvrđena 
 najveća kontaminacija. Tampon posle jedne upotrebe ne sme se ponovo koristiti, 
 već ga ostaviti u kesu predviđenu za radioaktivne otpatke. Istu površinu očistiti 
 na isti način tamponom natopljenim čistom vodom i posušiti drugim tamponom. 
 Čišćenje traje oko 1 minut. Kontrolisati pomoću detektora stepen zaostale aktivnosti 
 i zabeležiti vrednosti (beleži lice koje rukuje detektorom), po potrebi ponoviti 
 postupak u celini još jedanput. Dekontaminacija ukupno traje 5 minuta.
2. Ako nema sapuna koristiti deterdžent. Pripremiti 1% rastvor 
 deterdženta (10 grama deterdženta ili dve kafene kašike na jedan litar vode). 
 Tamponom nakvašenim rastvorom deterdženta brisati kontaminiranu površinu kože 
 od najmanje zaprljanog mesta ka mestu sa najvećom kontaminacijom. Tampon staviti 
 u radioaktivne otpatke. Istu površinu očistiti na isti način tamponom natopljenim 
 čistom vodom i posušiti tamponom. Čišćenje traje oko 1 minut. Kontrolisati zaostalu 
 aktivnost pomoću detektora i zabeležiti. Po potrebi ponoviti postupak u celini 
 još jedanput. Dekontaminacija ukupno traje do 5 minuta.
Primarna dekontaminacija
Nakon ukazivanja hitne medicinske pomoći prema vitalnim indikacijama, 
 ako ima slučajeva, započinje se s primarnom dekontaminacijom, i to:
- Meriti i zapisati nivo kontaminacije na posebno pripremljenom 
 formularu ili na anatomskom dijagramu;
- Ukloniti svu odeću, obuću i lične predmete i zapakovati ih 
 u plastične kese;
- Ukloniti svu vidljivu nečistoću i ako je moguće oprati pacijenta 
 štiteći ranu;
- Isprati telesne otvore vodom ili fiziološkim rastvorom i 
 ne dozvoliti kontaminiranoj osobi da guta.
Principi i pravila dekontaminacije
1. Kao i prilikom primarne dekontaminacije tako se i u zdravstvenoj 
 ustanovi u koju dolazi kontaminirano lice na dalju obradu pažnja prvobitno posvećuje 
 opštem zdravstvenom stanju i reanimaciji ako postoji indikacija.
2. Postupci dekontaminacije sastoje se od fizičkog uklanjanja 
 radionuklida sa kože, rana i telesnih otvora.
3. Dekontaminacija se izvodi na sledeći način:
a) Započinje se od manje kontaminiranog mesta prema više kontaminiranim 
 mestima. Izuzetak su jače kontaminirane rane i opekotine. Treba započeti dekontaminaciju 
 predela glave, lica, vrata i ruku, gde su obično najveći nivoi kontaminacije, 
 pa tek ostalih delova tela.
b) Pokretni pacijent bez povreda se tušira.
v) Započinje se sa najjedostavnijim sredstvima, zatim se koriste 
 složeniji postupci.
g) Monitorom zračenja kontroliše se efikasnost dekontaminacije 
 na osnovu koje rukovodilac ekipe određuje kada treba prestati.
4. Osoblje koje vrši dekontaminaciju treba da bude odgovarajuće 
 zaštićeno (lični dozimetri, odeća, navlake na obući i dr). Posebnu pažnju treba 
 obraćati na sprečavanje prenosa kontaminiranog materijala u čiste delove.
5. Radi procene nivoa spoljašnje i unutrašnje kontaminacije, 
 vrste radionuklida i primljene doze zračenja pre dekontaminacije i u toku postupka 
 uzima se materijal za radijacionu i biološku analizu, i to:
a) Uzorci materijala koji sadrže spoljašnje kontaminante (brisevi, 
 odrezani nokti, uzorci tkiva, deo tečnosti nakon dekontaminacije, sadržaj iz 
 rana i sl.),
b) Uzorci koji sadrže interne kontaminante (krv, urin, feces, 
 ispljuvak, sadržaj nosa i sl.),
v) U slučaju neutronskog ozračenja lični metalni predmeti zbog 
 indukovane radioaktivnosti (sat, prsten, narukvice, naušnice i dr.),
g) Hematološki uzorci (krv u čiste epruvete, u epruvete sa 
 heparinom, s oksalatom, razmazi periferne krvi).
Svi uzeti uzorci moraju da budu adekvatno pripremljeni u plastične 
 kesice, epruvete ili druge posude i tačno obeleženi.
Dekontaminacija rane
Kontaminiranu ranu ne dirati (ne pristupati nikakvoj proceduri 
 dekontaminacije).
- Ranu obavezno treba zaštititi od dalje kontaminacije (u proceduri 
 dekontaminacije kože kontaminirane osobe).
- Zaštitu obezbediti tako što će se, ako je rana previjena, 
 staviti plastična folija i fiksirati (flasterom ili gumicama na ekstremitetima) 
 tako da se spreči svaka naknadna kontaminacija rane.
- Dekontaminaciju rane izvršiće lekar odgovarajuće specijalnosti 
 (hirurg) u proceduri primarne obrade rane.
Dekontaminacija spoljnog ušnog kanala
- Pomoću vate na štapiću ili Q - tipsa uzeti uzorak, a potom 
 blago isprati manjom količinom vode;
- Izmeriti aktivnost i ako je potrebno ponoviti ispiranje.
Dekontaminacija nosnih šupljina i usta
- Okrenuti glavu pacijenta na stranu ili prema dole,
- Blago isprati manjom količinom vode,
- Pacijent ne treba da guta,
- Ako je došlo do gutanja radionuklida, pomoću nazogastrične 
 sonde aspirirati uzorak iz želuca. Ako je sadržaj radioaktivan treba:
- Primeniti ispiranje želuca manjim količinama fiziološkog 
 rastvora do prestanka pojave radioaktivnosti,
- Započeti s postupcima eliminacije radionuklida iz organizma.
Dekontaminacija kose
- Prati kosu sapunom ili šamponom ne dozvoljavajući da kontaminacija 
 dospe u oči, nos ili usta,
- Ako više pranja ostaje bez efekta, kosu treba skratiti ili 
 ošišati bez brijanja.
Dekontaminacija kože
Dekontaminacija zdrave kože sapunima i deterdžentima opisana 
 je ranije. Potrebno je preduzimati sledeće postupke:
- Pomoću navlažene papirne maramice uzeti bris s površine kože 
 od oko 100 cm
2
.
- Koristiti hirurške spužve i meke četke koje ne nadražuju 
 kožu.
- U slučaju korišćenja kiselih sapuna prekriti kontaminirani 
 deo bogatom penom, ostaviti 2 do 3 minuta i isprati s puno tekuće vode. Uvek 
 treba izmeriti i zapisati preostalu aktivnost.
- Postupak se može ponoviti još jednom, uz pažnju da se ne 
 pojavi crvenilo ili ozleda kože.
- U slučaju prisustva i dalje kontaminacije treba koristiti 
 vodonik-peroksid.
- Kod upornih kontaminacija primenjuju se abrazivna sredstva 
 koja fizički uklanjaju fiksiranu kontaminaciju, a to su abrazivni sapun, smeša 
 titanovog dioksida i lanolina. Nakon primene svih tih sredstava ruke se operu 
 i namažu nekim od zaštitnih kremova ("Lek 48", vazelin, Octa, Nivea, 
 Borogal i dr.).
- Za skidanje površinskog rožastog sloja s preostalom kontaminacijom 
 može se koristiti rastvor kalijum-permanganata. Ne treba ga primenjivati u blizini 
 rana, očiju ili usta. Rastvor se prelije po vlažnoj koži i pažljivo trlja pomoću 
 meke četke do dva minuta, a zatim koža opere vodom. Mrlje se uklanjaju pomoću 
 rastvora natrijum-sulfita (5 g NaHSO3 u 100 ml destilisane vode) i ispiraju 
 vodom i posuše, a ruke treba namazati zaštitnom kremom. U slučaju utvrđene prirode 
 radionuklida mogu se koristiti sledeće materije:
- za uran koristiti Na-bikarbonat,
- za fisione produkte, lantanide, plutonijum i super teške 
 elemente koristiti 1% rastvor DTPA (ph 3-5),
- za alkalne i zemno-alkalne elemente koristiti vodu.
Ako postoje povrede kože i kontaminacije radiostroncijumom, 
 stroncijum se prevodi u nerastvorljiv oblik pomoću rastvora K-rodizonata.
Korišćenje bezvodnih sredstava za dekontaminaciju kože.
U nedostatku vode tečni sapun se može koristiti kao bezvodna 
 supstancija za dekontaminaciju po sledećem postupku:
- tamponom natopljenim tečnim sapunom obrisati kontaminiranu 
 površinu kože od najmanje zaprljanog mesta ka mestu s najvišim nivoom kontaminacije. 
 Posušiti tamponom i kontrolisati nivo zaostale aktivnosti. Čišćenje traje oko 
 1 minut. Postupak ponoviti na isti način još jedanput,
- mešavinu od jednog dela kukuruznog brašna i deterdženta spraviti 
 u vidu paste i koristiti ga kao bezvodno sredstvo u situaciji kada nedostaje 
 tekuća voda,
- smešu od 8% karboksi-metil celuloze, 3% deterdženta, 1% CaEDTA 
 i 88% vode, homogenizovano u vidu krema, moguće je, isto tako, koristiti u posebnim 
 situacijama kao bezvodno sredstvo za dekontaminaciju.
Interna dekontaminacija
Od sredstava koja se mogu koristiti za internu dekontaminaciju 
 u specijalizovanim zdravstvenim ustanovama navode se sledeća sredstva:
- Alginati, Način davanja -
per os
10 g (1 x dnevno).
Tretman se nastavlja narednih dana u dozi od 4 g dnevno podeljeno 
 na četiri uzimanja.
- Izotonični natrijum-bikarbonat, način davanja: 250 ml u perfuziji 
 i.m. lagano.
- Prusko plavilo (feriferocijanid), način davanja: per os: 
 3-4 g PP u malo vode raspoređeno u tri doze.
DTPA (dietilen triamino pentasirćetna kiselina), način davanja: 
 0,5 g u perfuziji i.m. vrlo lagano u izotoničnom rastvoru (250 ml NaCl 0,9% 
 ili 5% glikoza). Tretman produžiti nekoliko dana prema značaju kontaminacije. 
 Doza ne treba da pređe 0,5 g dnevno, a ritam davanja se utvrđuje prema svakom 
 slučaju posebno. Respiratornim putem: inhalacija na pola časa aerosola DTPA 
 koji se ostvaruje jednom ampulom rastvora (1 g na 4 ml) ili jedna kapsula pudera 
 (1 g se stavlja u aerosolizator tipa spinhaler).
Preporučuje se da se na početku tretmana daje Ca DTPA kao efikasniji, 
 a da se prve nedelje nastavi sa davanjem Zn-DTPA preko kože kao manje toksični 
 i ispira kiselim rastvorom 1% DTPA.
- Kobalt-glukonat, način davanja: Sr-Laktat se administrira
per os
, i to od 500 do 1500 mg podeljeno u više porcija dnevno sa davanjem 
 prvenstva u sredini obeda. Sr-Glukonat se daje i.m. putem u laganoj perfuziji, 
 i to 600 mg u 500 ml izotoničnog rastvora 5% glikoze.
- Jod, Način davanja: od 375 mg KJ ili 2 ml Lugola rastvoreni 
 u čaši vode. Tretman nastaviti narednih dana u zavisnosti od važnosti kontaminacije, 
 i to 1 do 2 ampule LSl ili 1 ml Lugola dnevno.
- Rodizonat, Način davanja, 1 g radizonata posuti na kontaminiranu 
 ranu pre hirurške obrade.
UPUTSTVO
ZA PRIMENU MERA RADIJACIONE ZAŠTITE U VANREDNOM DOGAĐAJU
Usled mogućeg nastanka vanrednog radijacionog događaja, odnosno 
 radioaktivne kontaminacije životne sredine i lanca hrane, radi preduzimanja 
 preventivne radijacione zaštite ili sanacije radioaktivne kontaminacije, biotehnički 
 stručnjaci preduzimaju jedinstvene mere radijacione zaštite u stočnoj i biljnoj 
 proizvodnji, koje su propisane ovim uputstvom.
1. Radijaciona zaštita izvorišta vode za napajanje 
 životinja (član 29. stav 4)
Da bi se postigla radijaciono-higijenska zaštita otvorenih 
 bunara neophodno je da su postojeći bunari ozidani i sa ogradom od čvrstog materijala 
 (visine najmanje 1 m), kao i sa nadstrešnicom i poklopcem koji dobro zaptiva. 
 Oko bunara mora postojati betoniran prostor ili prostor popločan ciglom, a ako 
 to nije slučaj mora se postaviti sloj gline debljine 20 cm, u širini od 2 do 
 3 metra oko bunara. Ovaj nasip mora da ima blagi pad i da se završava slivnim 
 kanalom, koji odvodi slivne vode što dalje od bunara.
Arterski i obični bunari, kladenci i česme moraju se prekrivati 
 folijom od PVC ili sličnim nepromočivim materijalom (cirade, šatorsko platno 
 i sl.) i povezati konopcem da vetar ne bi odneo zaštitni omotač.
Kod korišćenja vode za napajanje životinja iz vodovodske mreže 
 ili drugih zatvorenih sistema, nema potrebe za preduzimanje mera radijacione 
 zaštite vode, jer to redovno čini određena ovlašćena služba.
2. Zaptivanje prostora za skladištenje stočne hrane 
 (član 30. stav 3)
Zaptivanje (hermetizacija) prostora za skladištenje stočne 
 hrane ambalažirane u džakovima (krmne smeše i dr.) vrši se zaptivanjem svih 
 otvora na objektu (vrata, prozori, ventilacioni otvori i dr.).
Prozori se zaptivaju samolepljivim trakama, a u njihovom nedostatku 
 koriste se izrezane trake od hartije (širine 10 cm), koje se potapaju u retku 
 kašu od brašna, a potom lepe po ivicama prozorskih krila.
Vrata i ventilacioni otvori (naročito za ulazni vazduh) zaptivaju 
 se pomoću posebno izrađenih ramova od letava, na koje se sa obe strane rama 
 pričvršćuje sloj sargije ili sličnog poroznog materijala, a između ovih slojeva 
 stavlja se neki rastresiti materijal (seno, slama, vuna i sl.). Takvi zaštitni 
 filtri stavljaju se ispred i iza vrata, a sa prednje strane se stavlja i folija 
 od PVC.
Zaštitni filtri kontrolišu se i svaka dva do tri dana pomoću 
 nekog monitora zračenja (npr. KOMO-TM, KOMO-TN, KOMO-TL i drugi) i u slučaju 
 da pokazuju nivo aktivnosti koji je za više od 10 puta veći od osnovnog zračenja 
 u unutrašnjosti skladišta hrane, filtracioni ramovi se zamenjuju novim filtrima.
Radioaktivno kontaminirani filtracioni ramovi mogu se dekontaminirati 
 i posle radiometrijske kontrole ponovo upotrebljavati ako je nivo zračenja u 
 dozvoljenim granicama.
Posle dekontaminacije ramova treba izvršiti zamenu rastresitog 
 materijala (seno i sl.) nekontaminiranim materijalom.
3. Zaptivanje stajskih objekata (član 31. stav 
 3)
Radijaciona zaštita stajskih objekata za uzgoj životinja vrši 
 se zaptivanjem (hermetizacija) svih otvora na stajskim objektima (prozori, vrata, 
 ventilacioni otvori).
1) Postupak hermetizacije
Za izvođenje hermetizacije stajskih objekata mogu se koristiti 
 priručni materijal (polivinil-folije, tkanine od kudelje, filc, impregnirano 
 platno, ćebad, terpapir, asure od trske, drveni panel i drugo).
Zaptivanje prozora
može se izvršiti korišćenjem samolepljive 
 trake ili trakama izrezanim od hartije širine 10 cm, koje se potapaju u retku 
 kašu od brašna i lepe po ivicama prozorskih krila. U istom cilju mogu se koristiti 
 drvene panel-ploče ili terpapir, a pukotine se zatvaraju blatom od gline.
Zaptivanje vrata
vrši se zatvaranjem svih pukotina u 
 vratima i ragastovima punjenjem krpama i sličnim materijalom i potom premazivanjem 
 blatom od gline, odnosno lepljenjem samolepljivim trakama.
U objektima za industrijski uzgoj životinja (stočne farme), 
 radi radijacione zaštite posebna pažnja se mora posvetiti ulazu u stajski objekt. 
 Ulazna vrata obezbeđuju se od spoljne sredine izradom posebnih komora, i to: 
 a) spoljašnje komore sa spoljne strane ulaznih vrata i b) unutrašnje komore 
 sa unutrašnje strane vrata. Komore se izrađuju od drvenih gredica i oblažu polivinilskom 
 folijom. Ulazna komora mora imati dva dela: pretkomoru - za ostavljanje odela 
 i obuće i drugu pretkomoru - za oblačenje radnog odela i obuće radnika koji 
 rade u stajskom objektu.
Veličina spoljašnje i unutrašnje komore zavise od veličine 
 ulaznih vrata.
Ventilacioni otvori
zaptivaju se na isti način kao i 
 otvori u skladištima stočne hrane.
2) Obezbeđivanje mikroklimatskih uslova
Postupak hermetizacije staja za uzgoj životinja donosi istovremeno 
 i niz problema vezanih za mikroklimat stajskog ambijenta, koji neminovno utiču 
 na zdravstveno stanje, produktivne sposobnosti i kvalitet stočnih proizvoda, 
 odnosno na kvantitet, kvalitet i konzumnu vrednost namirnica životinjskog porekla.
Za prevazilaženje nepovoljnih ambijentalnih uslova u hermetizovanim 
 stajama bez automatizovanog filtroventilacionog sistema neophodno je provetravanje 
 stajskih objekata u trajanju od pola sata, i to na svakih šest časova. Takav 
 postupak može se dopustiti pošto je poznato da kod domaćih životinja inhalacija 
 nije značajan put unošenja biološki značajnih radionuklida u organizam životinja.
Ako u stajama za intenzivan uzgoj životinja postoji automatizovan 
 filtroventilacioni sistem, sve teškoće ambijentalne prirode biće svedene na 
 minimum, pod uslovom da ulazni otvori za izmenu vazduha u staji budu zaštićeni 
 i filtrima čija izrada je opisana kod filtara za zaptivanje vrata u skladištima 
 za stočnu hranu.
Goveda veoma dobro izdržavaju otežane uslove života u hermetizovanim 
 stajama u kojima nema automatizovanog filtroventilacionog sistema. Goveda mogu 
 da izdrže u hermetizovanom stajskom prostoru dva do tri dana bez ikakvih zdravstvenih 
 i proizvodnih posledica.
Svinje dobro podnose otežane uslove života u hermetizovanoj 
 staji bez filtroventilacionog automatizovanog sistema i u takvim uslovima mogu 
 da izdrže bez štete po zdravlje do dva dana.
Živina je veoma osetljiva na promene faktora mikroklimata, 
 jer njihov organizam ne raspolaže rezervnim adaptacionim potencijalom i ne može 
 da savlada bionegativne promene mikroklimata. Boravak živine u živinarniku bez 
 filtroventilacionog automatizovanog sistema može da traje najduže do 12 časova 
 bez provetravanja stajskog prostora. Ako živina duže boravi u hermetizovanom 
 stajskom prostoru bez provetravanja, u 50% slučajeva nastaje ugroženost života. 
 Takođe, posle prestanka postupka hermetizacije kod živine nastaje period velike 
 osetljivosti i svaki novi stres može da bude uzrok smrti (naročito u slučaju 
 transporta). Isto tako, kod živine su neobično izražene promene produkcionih 
 sposobnosti, jer nastaje smanjenje nosivosti jaja i do 70% što može da potraje 
 i nekoliko nedelja.
4. Radioaktivna dekontaminacija životinja (član 
 33)
Za izvođenje postupka radioaktivne (R) dekontaminacije životinja 
 (naročito stoke za klanje) u vanrednom događaju moraju se primenjivati jedinstvena 
 načela organizacije prostora i rada u stanici za dekontaminaciju stoke (SDS), 
 postupaka za izvođenje dekontaminacije, kao i opreme, kadrova i zaštite radnika 
 koji rade u SDS.
1) Organizacija prostora SDS
Pri formiranju SDS mora se voditi računa o izboru mesta, kvalitetu 
 zemljišta, jačini ekspozicione doze na prostoru SDS, prilaznim putevima i drugim 
 faktorima od radijaciono-higijenskog značaja.
Mesto za formiranje SDS može biti izvan područja koje je ugroženo 
 od zaraznih bolesti za životinje i ljude.
Zemljište na kome se formira SDS mora da bude zaravnjeno i 
 da ima veoma dobru propustljivost i filtracionu sposobnost, za ovu svrhu najbolja 
 su peskovita zemljišta.
Prilazni putevi moraju da budu vezani za mrežu saobraćajnica, 
 ali na rastojanju od najmanje 300 m od putne mreže.
Dozvoljena jačina ekspozicione doze (X) na radioaktivno kontaminiranom 
 zemljištu (KONZ) mora da bude manja od 3,5 nC/kg s (odnosno manja od 50 mR/h 
 ).
Veličina potrebnog prostora za razvoj SDS zavisi od vrste i 
 broja ugroženih životinja koje treba da budu obrađene u SDS. U načelu se uzima 
 da je za obradu velikih životinja potrebno 6-10 m
2
za jedno grlo, dok je za obradu ovaca i svinja dovoljno 2-4 m
2
po grlu.
Snabdevenost vodom je odlučujući faktor pri formiranju SDS, 
 pa se stoga SDS postavlja u blizini tekućih ili stajaćih geografskih voda (reke, 
 rečice, potoci, jezera i sl.), odnosno blizini drugih prirodnih ili veštačkih 
 izvora vode (arterijski bunari, kaptaže i sl.). Za obradu pojedinih vrsta životinja 
 potrebna je različita količina vode: za velike domaće životinje potrebno je 
 od 20 do 30 litara vode po grlu, za ostrižene ovce neophodno je od 10 do 20 
 litara, a za svinje je potrebno oko pet litara vode po grlu.
2) Organizacija stanice za dekontaminaciju stoke 
 (SDS)
Celokupan prostor SDS deli se na dva dela: a) "kontaminirani 
 deo", koji obuhvata dve trećine celokupnog prostora SDS: depo za sabiranje 
 radioaktivno kontaminiranih životinja, punkt za R-dekontaminaciju, punkt za 
 dozimetrijsku kontrolu izvršene dekontaminacije i b) "čisti deo", 
 koji obuhvata trećinu prostora SDS depo za sabiranje dekontaminiranih životinja, 
 punkt za ukazivanje neodložne veterinarske pomoći i čiste stajske prostorije.
U neposrednoj blizini SDS nalaze se takođe punkt za prijem 
 i trijažu ugroženih životinja, kao i punkt za klanje stoke u poljskim uslovima.
Punkt za trijažu ugroženih životinja nalazi se neposredno ispred 
 SDS, radi veterinarsko-zdravstvenog pregleda i dozimetrijske kontrole životinja. 
 Iz ovog punkta preko jednog propusnika, životinje prelaze u depo za sabiranje 
 kontaminiranih životinja.
Depo za sabiranje kontaminiranih životinja služi za sakupljanje 
 životinja koje čekaju na postupak dekontaminacije. Ovaj depo mora da bude dovoljno 
 prostran da može da primi najmanje 20 velikih životinja i odgovarajući broj 
 malih životinja. Iz ovog depoa, preko propusnika, životinje se prevode u punkt 
 za R-dekontaminaciju.
Punkt za R-dekontaminaciju sastoji se od jedne ili više "kolona" 
 širine 0,8-1 metra, u kojima se vrši postupak dekontaminacije životinja. Broj 
 kolona za obradu životinja zavisi od planiranog kapaciteta SDS, a dužina kolone 
 za obradu životinja ne sme biti manja od 10 metara, da bi se sprečio prenos 
 kontaminanata na čist deo SDS. Uzduž kolone za dekontaminaciju kopa se jarak 
 širok 30-40 cm i dubok oko 0,5 m, koji omogućava odliv otpadnih voda do sabirne 
 jame, koja mora biti udaljena 50-100 m od SDS i mora da ima kapaciteta najmanje 
 15-20 m
3
vode.
Više kolona za dekontaminaciju stiču se u jednu kolonu koja 
 ima širinu od 1 m i dužinu od 3 do 5 m, preko koje dekontaminirane životinje 
 odlaze na punkt za kontrolu izvršene dekontaminacije.
Punkt za dozimetrijsku kontrolu izvršene dekontaminacije je 
 prostor na kome se vrši radiometrijska kontrola svih grla pojedinačno o efektu 
 izvršene R-dekontaminacije. Kontrola se vrši pomoću monitora zračenja. Životinje 
 kod kojih je ustanovljen pozitivan efekat dekontaminacije upućuju se preko propusne 
 kolone u "čist deo" SDS, dok se životinje kod kojih nije postignut 
 zadovoljavajući efekt dekontaminacije vraćaju na punkt za dekontaminaciju, gde 
 se obrada životinja ponavlja.
Depo za sabiranje dekontaminiranih životinja po veličini je 
 sličan depou za sabiranje kontaminiranih životinja. Iz depoa za sabiranje dekontaminiranih 
 životinja, preko propusnika, životinje se prebacuju u punkt za ukazivanje neodložne 
 veterinarske pomoći.
Punkt za ukazivanje neodložne veterinarske pomoći čini prostor 
 koji je za polovinu manji od depoa za sabiranje dekontaminiranih životinja. 
 Ovaj punkt je na nivou veterinarske ambulante i snabdeven je potrebnim instrumentima 
 i lekovima za ukazivanje neodložne veterinarske pomoći životinjama koje će biti 
 smeštene u čiste stajske prostorije.
Čiste stajske prostorije treba da budu na domak SDS, odnosno 
 na rastojanju od najmanje 500 m od SDS.
Punkt za klanje stoke u poljskim uslovima treba da bude takođe 
 na domak SDS, odnosno na rastojanju od najmanje 300 m od SDS. Rad na ovom punktu 
 odvija se prema kautelama radijaciono-higijenskih postupaka pri klanju stoke 
 u komunalnim i industrijskim klanicama u vreme aktuelnog radijacionog događaja.
3) Organizacija rada u SDS
Obrada životinja koje su radioaktivno kontaminirane mora se 
 vršiti što pre posle nastanka kontaminacije.
Životinje koje dolaze sa radioaktivno kontaminirane teritorije 
 (KONZ), pre ulaska u depo za sakupljanje ugroženih životinja u SDS, podvrgavaju 
 se trijaži. Cilj trijaže je da se utvrdi stepen radioaktivne kontaminacije i 
 nastale posledice, prognoza upotrebne vrednosti životinja (radna sposobnost, 
 proizvodna sposobnost, konzumna vrednost stočnih proizvoda), kao i procena potrebe 
 prinudnog klanja životinja koje su primile pululetalnu, odnosno letalnu dozu 
 zračenja. Na osnovu rezultata dozimetrijske kontrole, životinje se svrstavaju 
 u dve grupe:
- prvu grupu čine životinje koje nisu radioaktivno kontaminirane, 
 odnosno koje su kontaminirane u dozvoljenim granicama. U ovu grupu svrstavaju 
 se i životinje koje su povređene i na drugi način,
- drugu grupu čine životinje na čijem se kožno-dlačnom pokrivaču 
 ustanovi prisustvo radionuklida, a nivo aktivnosti radionuklida prelazi dozvoljeni 
 nivo.
Pri dozimetrijskoj kontroli odlučujuća je dozvoljena jačina 
 ekspozicione doze zračenja (X), koja se izražava u Si jedinici C/kg, s, odnosno 
 vansistemskom jedinicom R/h ili mR/h.
Po izvršenoj dozimetrijskoj kontroli, nepovređene životinje 
 prve grupe upućuju se na nekontaminiranu teritoriju ili u čiste stajske prostorije 
 na dalji uzgoj, dok se povređene životinje upućuju na punkt za ukazivanje veterinarske 
 pomoći. Životinje svrstane u drugu grupu podvrgavaju se režimu obrade koji vlada 
 u SDS.
4) Postupak radioaktivne dekontaminacije
Radioaktivna dekontaminacija stoke za klanje obavlja se na 
 tri načina: a) vlažnim načinom, b) suvim načinom, v) kombinovanim načinom.
Vlažni način dekontaminacije (kupanje, pranje, polivanje) primenjuju 
 se u SDS, pri čemu se postupak može koristiti samo u toplijim mesecima, odnosno 
 kada spoljna temperatura nije niža od + 10 °C.
U načelu, cela spoljna površina tela životinje se 2 do 3 minuta 
 poliva dekontaminacionim rastvorom, a zatim se 2 minuta ispira čistom vodom, 
 tj. dok se dekontaminaciono sredstvo potpuno ne ispere.
Obrada životinja radi dekontaminacije po pravilu počinje od 
 repa, posle čega se rep podvezuje, a zatim se vrši obrada ostalih delova tela 
 sledećim redosledom: glava, vrat, grudi, trup, sapi i najzad ekstremiteti. Obrada 
 se vrši prvo s jedne strane, a onda sa druge strane, odnosno ako obradu životinje 
 obavljaju dve osobe, svaka sa svoje strane. Na kraju, oči i sluzokoža usta i 
 nosa treba da se isperu 2-3% rastvorom sode bikarbone.
Za vlažnu obradu svinja, ovaca i teladi može se na kontaminiranom 
 delu SDS formirati kavez za 8 do 10 grla i izvoditi grupne dekontaminacije.
Kao sredstva za dekontaminaciju koristi se čista voda, odnosno 
 voda sa dodatkom 3-5% deterdženta ili sapo kalinusa.
Posle izvršene vlažne dekontaminacije životinje se prevode 
 u čisti deo SDS, gde se moraju osušiti čistim krpama, sargijom i sl.
U hladnijim prilikama životinje treba temeljno osušiti, ali 
 bez masiranja.
Suvi način dekontaminacije životinja primenjuje se u hladnim 
 mesecima, kao i u nedostatku vode.
Radioaktivna prašina najbolje se uklanja s površine tela životinja 
 primenom usisivača za prašinu. Ako se ne raspolaže takvim aparatima, kontaminirane 
 životinje treba zadržati na prostoru za koncentraciju kontaminiranih životinja 
 i tamo ih mehanički obraditi četkama sa drškama dugačkim 80 do 100 cm. Zatim, 
 vlažnim krpama treba životinjama istrljati glavu, vrat, trup i ekstremitete 
 i osušiti čistim krpama ili sargijom. Za ovaj rad krpe se ne smeju potapati 
 u posude s vodom, već se voda iz posuda naliva na krpe i krpe se ispiraju i 
 cede nekoliko puta.
Za suvu dekontaminaciju životinja u zimsko vreme može se koristiti 
 čist sneg, kojim se pomoću četke, krpe ili gužve sena protrlja telo životinje, 
 a zatim se temeljno iščetka četkom. Oči, nozdrve i usna duplja isperu se 2% 
 rastvorom sode bikarbone ili 0,2% rastvorom hipermangana.
Ovce se umesto suve obrade mogu samo ošišati.
Radioaktivna dekontaminacija bez upotrebe vode sastoji se u 
 primeni sredstava za dekontaminaciju koja su u obliku pasta. Od ovih sredstava 
 najčešće se upotrebljavaju: 1. Pasta za dekontaminaciju po Zengeru (smeša podjednakih 
 delova deterdženta u prahu ili sapunskog praška i kukuruznog brašna uz dodatak 
 vode do konzistencije paste), 2. Kaolinska pasta po Zlobinskom (64% kaolina, 
 15% domaćeg sapuna u obliku 40% rastvora, 3% Na
2
CO
3
i 18% vode).
Kombinovani način dekontaminacije delimičnim korišćenjem vlažnog 
 i suvog načina primenjuje se u zavisnosti od okolnosti koje vladaju u datoj 
 situaciji. Tako, na primer, u oskudici vode životinjama se suvim postupkom obrađuju 
 glava, vrat i trup, dok se ekstremiteti obrađuju vlažnim postupkom, tj. polivanjem.
Efikasna R-dekontaminacija životinja postiže se i upotrebom 
 površinski aktivnih supstancija (tzv. visoko ekspanzivne pene), pri čemu se 
 pena nanosi po celom telu životinje i ostavi da odstoji 2 do 3 minuta, a potom 
 se uklanja pomoću četaka sa dugačkom drškom. Konačno se životinja ispere (polije) 
 čistom vodom.
5) Oprema za rad u SDS
U SDS se za izvođenje vlažnog postupka R-dekontaminacije mogu 
 koristiti specijalni uređaji pomoću kojih se dobija pritisak vode i dekontaminacionog 
 rastvora od 2-2,5 atmosfere. U nedostatku takvih uređaja za dekontaminaciju 
 se mogu koristiti i druge mašine, kao na primer ručne i motorne pumpe, prskalice 
 za vodu i druge poljoprivredne mašine.
6) Kadrovi za rad u SDS
U SDS mogu raditi samo lica koja su završila posebnu obuku 
 za izvođenje R-dekontaminacije životinja, odnosno pripadnici specijalizovanih 
 jedinica Civilne zaštite (jedinice za RHB dekontaminaciju i jedinice veterinarske 
 zaštite).
7) Zaštita radnika koji rade u SDS
Pri korišćenju bilo kojeg od navedenih načina R-dekontaminacije 
 životinja moraju se preduzimati odgovarajuće mere zaštite ljudi koji rade u 
 SDS. Rukovodilac SDS mora da vodi brigu o ličnoj zaštiti radnika u SDS (maska, 
 zaštitna odeća i obuća, rukavice, gumena kecelja). Takođe, mora se strogo voditi 
 računa o vremenu bezopasnog boravka (Tbb) pri radu u SDS. Osim toga, u letnjim 
 mesecima rada mora se voditi računa o poštovanju normi za rad ljudstva pod zaštitnom 
 opremom u zavisnosti od spoljne temperature. Tako je pri različitim spoljašnjim 
 temperaturama i različito maksimalno dozvoljeno vreme rada, i to: više od 30 
 °C = 30 min, 20-30 °C = 45 min-1 h, 15-20 °C =2 h, 10-15 °C 
 =4 h i ispod 10 °C = više od 4 h.
5. Organizacija rada u klanicama u vreme vanrednog 
 događaja (član 34)
1) Punkt za trijažu životinja za klanje
Na punktu za trijažu životinja za klanje obavljaju se tri postupka: 
 dozimetrijska kontrola spoljašnje radioaktivne kontaminacije, radiometrijska 
 kontrola na unutrašnju kontaminaciju i klinički pregled na postojanje akutnog 
 radijacionog sindroma (ARS).
Dozimetrijska kontrola ima za cilj da se ustanovi da li su 
 životinje za klanje spoljašnje kontaminirane radioaktivnim supstancijama. Dozimetrijska 
 kontrola vrši se na svakoj životinji. Ova kontrola se može vršiti prilikom istovara 
 životinja iz transportnog sredstva ili pri izvođenju iz stočnog depoa. Vreme 
 koje je potrebno za dozimetrijsku kontrolu iznosi oko 2 do 3 minuta po svakom 
 grlu. Pri ovom pregledu svako sumnjivo grlo na spoljašnju kontaminaciju odmah 
 se izdvaja u poseban deo stočnog depoa radi detaljnijeg pregleda.
Dozimetrijska kontrola vrši se pomoću specijalnih nuklearnih 
 merila - monitora zračenja, kojima raspolažu veterinarske ustanove i inspekcijske 
 službe, kao i jedinice civilne zaštite.
Postupak dozimetrijske kontrole sastoji se u sledećem: lice 
 koje obavlja dozimetrijsku kontrolu pomoću monitora zračenja, sondom sa GM brojačem 
 lagano prelazi na visini od 5 cm iznad površine dlačnog pokrivača, i to naročito 
 preko gornjih delova tela - glave, vrata, leđa i sapi. Na taj način utvrđuje 
 se jačina ekspozicione doze gama-zračenja (X) na površini tela životinje, koja 
 se izražava Si jedinicom pC/kg, s, odnosno većom jedinicom. Dopustivi nivo spoljašnje 
 kontaminacije smatra se da je onda kada jačina ekspozicione doze gama-zračenja 
 je do pet puta iznad tzv. "nultog stanja", tj. pre nastalog vanrednog 
 događaja.
Dozimetrijska trijaža vrši se na osnovu rezultata dozimetrijske 
 kontrole i sve životinje za klanje svrstavaju se u dve grupe:
- prvu grupu čine životinje kod kojih nije ustanovljena spoljašnja 
 kontaminacija,
- drugu grupu čine životinje kod kojih je ustanovljena spoljašnja 
 kontaminacija fisionim produktima.
Radiometrijska kontrola na unutrašnju kontaminaciju je neophodna 
 kod životinja, jer usled inhalacije i nekontrolisane ishrane hranom i vodom 
 koji su kontaminirani, nastupa unutrašnja kontaminacija životinja. Ova kontrola 
 se obavlja merenjem nivoa aktivnosti u ekskretu (mleko) i ekstrementima (balega 
 ili mokraća). U tom cilju se od ispitivane životinje uzima ekskret ili ekskrement 
 i stavlja u neku plitku posudicu (može se koristiti metalni poklopac od tegli 
 ili sl.). Potom se prinosi sonda GM brojača monitora zračenja i na visini od 
 oko 2 do 3 cm od površine uzorka vrši se merenje aktivnosti. Ako instrument 
 pokazuje da uzorak daje podbroj (imp/s) koji je za više od pet puta veći od 
 gama-jona, to znači da je životinja unutrašnje kontaminirana radionuklidima.
Klinički pregled na ARS ima za cilj da se ustanovi da li su 
 životinje za klanje bile ozračene visokom dozom jonizujućih zračenja istovremeno 
 kada su i radioaktivno kontaminirane, odnosno pre ili kasnije od radioaktivne 
 kontaminacije. Na osnovu pojave određenih simptoma koji karakterišu ARS, kliničkim 
 pregledom treba ustanoviti postojanje simptoma koji karakterišu određeni stepen 
 ARS. Tako na primer, promena trijasa i postojanje tačkastih (petehijalnih) krvavljenja 
 na sluzokožama očiju, nosa i usta, kao i na dlakom slabo pokrivenim površinama 
 tela (po donjoj površini trbuha, odnosno između nogu) ukazuje na ozračenost 
 životinja visokom dozom (smrtna doza - LD 100/30). Izostanak evidentnih simptoma 
 za težak oblik ARS, i to kod polovine kontrolisanih životinja ukazuje na činjenicu 
 da su životinje ozračene tzv. polusmrtnom dozom (LD 50/30), kod ovih životinja 
 može se zapaziti neveselost, slabo kretanje, nezainteresovanost za hranu, ali 
 i veoma izražena žeđ.
Postupak trijaže radijaciono povređenih životinja vrši se na 
 osnovu rezultata izvršene dozimetrijske i radiometrijske kontrole i životinje 
 za klanje se dele na tri grupe:
- prvu grupu čine životinje koje nisu kontaminirane,
- drugu grupu čine životinje koje su spoljašnje kontaminirane,
- treću grupu čine životinje koje su spoljašnje i unutrašnje 
 kontaminirane.
Životinje prve grupe mogu se direktno upućivati na redovnu 
 liniju klanja.
Životinje druge grupe se pre upućivanja na liniju klanja moraju 
 podvrgnuti postupku dekontaminacije u stanici za dekontaminaciju stoke (SDS). 
 Posle izvršene dekontaminacije životinje se ponovo podvrgavaju dozimetrijskoj 
 kontroli i ako jačina ekspozicione doze površine tela nije smanjena za najmanje 
 70% od prvobitno izmenjene vrednosti (X), postupak dekontaminacije se ponavlja, 
 posle čega ponovo sledi dozimetrijska kontrola. Životinje ove grupe kod kojih 
 se posle jednog postupka dekontaminacije utvrdi smanjenje jačine ekspozicione 
 doze za oko 90% od početne vrednosti (X), mogu se uputiti na liniju klanja za 
 nekontaminirane životinje (kao i životinje prve grupe). Međutim, životinje ove 
 grupe kod kojih je posle obavljena dva postupka dekontaminacije vrednost (X) 
 svedena na samo 50-80% od početne vrednosti (X) upućuju se na posebnu liniju 
 klanja za kontaminirane životinje (kao i grla iz treće grupe).
Životinje treće grupe (kod kojih je ustanovljena unutrašnja 
 radioaktivna kontaminacija) upućuju se na posebnu liniju klanja, koja se organizuje 
 samo za ovako kontaminirane životinje.
Na osnovu izvršenog kliničkog pregleda vrši se klinička trijaža 
 radijaciono povređenih životinja za klanje, i to na tri grupe:
- prvu grupu čine životinje koje su ozračene veoma visokom 
 dozom zračenja (smrtna doza - LD 100/30),
- drugu grupu čine životinje koje su ozračene polusmrtnom dozom 
 (LD 50/30),
- treću grupu čine životinje koje su ozračene niskom dozom 
 zračenja (manje od LD 25/30).
Životinje prve grupe moraju se odmah uputiti na klanje, jer 
 postoji opasnost nastanka akutnog toka radijacione bolesti, koji je praćen rasejavanjem 
 bakterija po celom organizmu (radijaciona bakteriemija), što čini da se meso 
 ne može dugo održati i može se koristiti isključivo kao uslovno upotrebljivo.
Životinje druge grupe treba da budu upućene na klanje što pre, 
 jer polovina od ukupnog broja povređenih životinja će oboleti od radijacione 
 bolesti i tada je isti slučaj kao i kod životinja iz prve grupe.
Životinje treće grupe mogu se uputiti na klanje u zavisnosti 
 od potreba za ishranu ljudi.
Sve tri navedene grupe životinja upućuju se na liniju klanja 
 za nekontaminirane životinje.
2) Organizacija i postupak klanja unutrašnje 
 kontaminiranih životinja
U toku trajanja vanrednog događaja u klanicama se moraju formirati 
 dve linije klanja, i to:
a) linija klanja za nekontaminirane životinje,
b) linija klanja za unutrašnje kontaminirane životinje.
Ako u klanici nema tehničko-tehnoloških mogućnosti za formiranje 
 dve linije klanja, onda se mora odrediti specijalni režim rada. Naime, na liniji 
 klanja prvo idu životinje iz prve grupe, potom životinje za klanje iz druge 
 grupe i na kraju životinje za klanje iz treće grupe.
Klanje životinja prve grupe ni u čemu ne odstupa od ustaljenog 
 postupka klanja životinja u redovnim (mirnodopskim) uslovima. To je linija klanja 
 za nekontaminirane životinje.
Klanje životinja druge grupe vrši se u zavisnosti od kategorizacije 
 životinja, a odvija se na dva načina: na liniji klanja za nekontaminirane životinje 
 ili na liniji klanja za unutrašnje radioaktivno kontaminirane životinje.
Klanje životinja treće grupe - životinja koja su radioaktivno 
 kontaminirane na unutrašnji način - odvija se na poseban način, koji će biti 
 naknadno opisan.
3) Linija klanja radioaktivno kontaminiranih 
 životinja
Linija klanja radioaktivno kontaminiranih životinja je posebna 
 linija klanja, koja mora da bude uređena u posebnom delu klanice i da ima sledeće 
 delove (sektore):
1 - deo za klanje,
2 - deo za skidanje kože,
3 - deo za otvaranje trbuha i podvezivanje organa,
4 - deo za vađenje iznutrica,
5 - deo za rasecanje trupa i pranje vodom,
6 - deo za ceđenje polutki i uzimanje uzoraka mesa,
7 - deo hladnog bloka (hladnjače),
8 - deo za sakupljanje sirovih koža,
9 - jama za sakupljanje konfiskata i radioaktivno kontaminiranih 
 delova organa za varenje sa sadržajem (jama mora da bude dovoljno velika),
10 - jama za sakupljanje otpadnih voda.
Tako formirana linija klanja je neophodna da bi se pojedini 
 delovi (sektori) linije klanja mogli lakše da dekontaminiraju posle završenog 
 procesa klanja svih životinja.
Klanje životinja i skidanje kože izvode radnici (mesari), koji 
 su osposobljeni za obavljanje ovog posla i koji su prošli obuku pripadnika civilne 
 zaštite za izvođenje ovih poslova. Radnici koji rade u ovom delu linije klanja 
 ne smeju učestvovati u drugom delu linije klanja, tj. na otvaranju trbuha i 
 podvezivanju organa i vađenju iznutrica. Pri skidanju kože mora se voditi računa 
 da ruke radnika i dlaka životinja ne dođu u dodir s mesom, odnosno ako bi do 
 toga došlo, onda se trup životinje mora odmah dobro isprati radijaciono-higijenski 
 ispravnom vodom. Veoma je značajno da se skinuta koža sa životinje odmah odnese 
 na mesto za sakupljanje radioaktivno kontaminiranih koža.
Radnici - mesari koji rade na poslovima vađenja iznutrica ove 
 poslove moraju obavljati tako da se isključi mogućnost radioaktivne kontaminacije 
 mesa sa sadržajem želudačno-crevnog aparata. Stoga, neposredno pre uklanjanja 
 želuca i creva treba postaviti podveze (ligature), na početku i završetku svakog 
 organa, odnosno dela creva. Takođe, sve iznutrice treba ukloniti zajedno i istovremeno, 
 pri čemu je neophodno da se naročita pažnja obrati da ne dođe do pucanja zida 
 želuca ili creva. Odvojeno uklanjanje pojedinih delova organa za varenje i drugih 
 iznutrica je zabranjeno. Konfiskate treba pažljivo baciti u jamu za sakupljanje 
 konfiskata.
Posle završenog rasecanja trupa, obrađene polutke treba proveriti 
 monitorom zračenja, da bi se ustanovilo da li u toku klanja nije došlo do spoljašnje 
 radioaktivne kontaminacije. Polutke koje pokazuju brzinu brojanja veću od dozvoljive 
 (2 do 3 puta veću od nultog fona) moraju se izdvojiti u posebnu grupu, jer postoji 
 opravdana verovatnoća da nivo radioaktivne kontaminacije mesa prelazi dozvoljivu 
 granicu. Od takvih polutki se moraju uzeti uzorci (po 100 g od svake polutke 
 iste životinje) i poslati u određenu radiometrijsku laboratoriju za procenu 
 konzumne vrednosti. Meso od životinja ove grupe ostaje u posebnom delu hladnjače 
 do dobijanja rezultata radijaciono-higijenske kontrole.
4) Mere radijacione zaštite
Posle završenog postupka klanja životinja treće grupe, tj. 
 posle završetka rada na liniji klanja za radioaktivno kontaminirane životinje 
 pristupa se dekontaminaciji pribora i prostora za klanje. Svi delovi pribora 
 za klanje moraju se dekontaminirati pranjem u toploj vodi, uz pomoć sapuna ili 
 deterdženta, pri čemu treba voditi računa da se pribor ne stavlja u posudu sa 
 deterdžentom, nego da se rastvor deterdženta lagano sipa na pribor za klanje. 
 Svi delovi prostora za klanje na liniji za radioaktivno kontaminirane životinje 
 posle završenog procesa klanja moraju se prati jačim mlazom vode, radi uklanjanja 
 radioaktivnog materijala koji je prilikom klanja dospeo u spoljnu sredinu. Za 
 pranje podova poželjno je koristiti rastvor deterdženta koji se nanosi pomoću 
 kante sa levkom za zalivanje cveća, a potom se četkom ili metlom dobro istrlja 
 podna površina i najzad opere jačim mlazom vode.
Pri klanju životinja koje su radioaktivno kontaminirane moraju 
 se sprovoditi posebne mere zaštite ljudstva. Pre svega, radnici koji ne raspolažu 
 odgovarajućom zaštitnom opremom (odeća, obuća, rukavice i dr.) ne smeju da rade 
 na liniji klanja za radioaktivno kontaminirane životinje. Takođe, radnici koji 
 obavljaju dekontaminaciju pribora i prostora za klanje, pored navedene propisane 
 opreme, moraju imati i zaštitu za lice (vetrobranski zaštitnik), radi zaštite 
 od prskanja vode i kontaminiranog materijala.
Lica koja obavljaju dozimetrijsku kontrolu moraju imati propisanu 
 zaštitnu opremu.
Svi radnici koji rade u procesu klanja životinja moraju da 
 budu osposobljeni za rad u vanrednim prilikama, a za ovu obuku odgovorni su 
 rukovodioci radne organizacije i opštinskog štaba civilne zaštite.
Treba posebno naglasiti da je za vreme klanja i obrade mesa, 
 odnosno do potpunog završetka procesa klanja i skidanja zaštitne odeće, radnicima 
 koji rade u klanici zabranjeno uzimanje hrane, pušenje, uzimanje vode za piće 
 i drugih napitaka, kao i svaki dodir sa odećom koja se svakodnevno nosi.
Skidanje zaštitne odeće može se vršiti tek kada lice zaduženo 
 za dozimetrijsku kontrolu izvrši pregled odeće i opreme i dozvoli napuštanje 
 prostorije za klanje. Pri skidanju zaštitne odeće i obuće treba paziti da spoljašnja 
 strana odeće ne dolazi u dodir sa unutrašnjom stranom ili delovima odeće.
Posle završenog skidanja radne odeće, radnici odlaze na kupanje, 
 pri čemu treba naročito pažnju obratiti na pranje ruku i lica.
6. Radioaktivna dekontaminacija namirnica biljnog 
 i životinjskog porekla (član 48. stav 4)
Radioaktivna dekontaminacija namirnica predstavlja složen problem 
 i mora se posmatrati zavisno od vrste, agregatnog stanja i količine namirnica, 
 vrste i načina radioaktivne kontaminacije, intenziteta zračenja i vremena poluraspada 
 radionuklida koji su od biološkog značaja.
Radioaktivna dekontaminacija namirnica biljnog i životinjskog 
 porekla suštinski se ne razlikuje po postupcima koji se primenjuju za dekontaminaciju.
Kada su namirnice kontaminirane kratkoživećim radionuklidima 
 (pošto je prethodno izvršena identifikacija radionuklida), nije potrebno, a 
 nije ni ekonomično da se preduzima bilo kakav postupak dekontaminacije, ako 
 je vreme poluraspada radionuklida kraće od dve nedelje, a namirnice se mogu 
 držati duže vreme, odnosno čuvati u konzervisanom stanju. Tada je dovoljno da 
 se posle izvršene radijaciono-higijenske kontrole odredi rok posle koga se namirnice 
 mogu koristiti za ishranu. Do isteka ovog roka namirnice treba obezbediti da 
 se ne bi pokvarile. Pre davanja dozvole za konzumnu upotrebu ove namirnice se 
 moraju podvrći radiometrijskoj kontroli i sanitarno-higijenskoj oceni kvaliteta.
Kada je reč o namirnicama biljnog i životinjskog porekla koje 
 se konzumiraju u svežem stanju, odnosno kada su radioaktivno kontaminirane dugoživećim 
 radionuklidima ili smešom kratkoživećih i dugoživećih radionuklida koji su od 
 biološkog značaja, mora se primeniti neki od postupaka R-dekontaminacije. Princip 
 postupka R-dekontaminacije sastoji se u sledećem:
1. pranje namirnica mlazom čiste vode pod pritiskom u trajanju 
 od 5 do 10 minuta,
2. mehaničko uklanjanje radioaktivno kontaminiranog sloja s 
 površine namirnica, debljine sloja od 1 do 2 cm. S namirnica koje nemaju čvrst 
 površinski sloj najpre treba mehanički odstraniti površinski sloj debljine 1 
 do 2 cm, a tek potom pristupiti dekontaminaciji vodenim mlazom u trajanju od 
 5-10 minuta.
Posle završenog postupka dekontaminacije, a pre davanja dozvole 
 za upotrebu, neophodno je izvršiti radiometrijsku kontrolu i ocenu konzumne 
 vrednosti dekontaminiranih namirnica.
U slučaju da izloženim postupcima za R-dekontaminaciju nije 
 postignut zadovoljavajući dekontaminacioni efekat, postupak R-dekontaminacije 
 treba ponoviti, a posle pranja vodom namirnice se mogu (ako to sanitarno-higijenski 
 uslovi dozvoljavaju) potapati u 1-3% rastvor neke organske kiseline (sirćetna, 
 vinska, limunska i dr.).
Ako i posle ponovljenog celog postupka efekat R-dekontaminacije 
 ne zadovoljava, dalji rad na dekontaminaciji treba napustiti jer verovatno nije 
 u pitanju samo spoljašnji vid već i unutrašnji vid (tj. strukturna) ili mešoviti 
 vid (tj. spoljašnja i unutrašnja) radioaktivna kontaminacija.
Namirnice biljnog i životinjskog porekla koje dolaze u promet 
 u limenim kutijama, staklenoj ambalaži ili zapakovane u hermetički zatvorenim 
 omotima od plastičnog i sličnog materijala, dobro su zaštićene od površinskog 
 vida R-kontaminacije. Međutim, u tom slučaju potrebno je prethodno izvršiti 
 kratkotrajno pranje omota ili ambalaže pod mlazom vode, a tek potom pažljivo 
 otpakovati namirnice.
Namirnice koje su ambalažirane u nehermetički zatvorenim omotima 
 ili drugim vidovima otvorene ambalaže, tretiraju se kao neupakovane namirnice 
 i podležu postupku R-dekontaminacije na opisani način.
Radioaktivna dekontaminacija mleka predstavlja veliki problem 
 i do sada nije nađen način za efikasan i ekonomičan način R-dekontaminacije 
 ove namirnice. Stoga se pokazalo kao opravdano da se mleko koje je radioaktivno 
 kontaminirano preko dozvoljenog nivoa, prerađuje u trajne proizvode od mleka 
 (sir, kačkavalj, mleko u prahu) koji se mogu lagerovati i konzumirati posle 
 određenog vremena stajanja u skladištu i posle izvršene radijaciono-higijenske 
 kontrole.
Radioaktivna dekontaminacija mesa dolazi u obzir kada je reč 
 o spoljašnjoj ili unutrašnjoj R-kontaminaciji životinja za klanje.
Kod spoljašnje R-kontaminacije životinja ili mesa, najpogodniji 
 postupak R-dekontaminacije je pranje svake polutke mesa mlazom vode pod pritiskom, 
 i to u trajanju od najmanje 5 minuta za svaku polutku. Ako nema mogućnosti za 
 korišćenje mlaza vode pod pritiskom, potrebno je da se na svaku polutku mesa 
 lagano izlije najmanje 25 do 30 litara vode, a u ovu vodu se može dodati vinsko 
 sirće da bi se dobio 1-3% rastvor za dekontaminaciju.
Kod unutrašnje kontaminacije mesa moguća je R-dekontaminacija 
 na dva načina: a) meso koje se predviđa za duže čuvanje (na primer, za sušenje) 
 potapa se u salamuru s nešto povećanom količinom soli i salamura se menja svaka 
 2 do 3 dana, b) meso koje se predviđa za neposrednu upotrebu može se radioaktivno 
 dekontaminirati samo kuvanjem, a prilikom kuvanja mesa neophodno je da se voda 
 u kojoj se meso kuva izmeni bar dva puta u toku kuvanja, pri čemu se voda u 
 kojoj se meso kuva odbacuje. Takođe, preporučljivo je da se pre kuvanja meso 
 drži u slanoj vodi najmanje 1 sat. Drugi postupci kulinarske obrade mesa (pečenje, 
 dinstanje i sl.) ne dolaze u obzir kao postupci za R-dekontaminaciju mesa.
Radioaktivna dekontaminacija riba vrši se pranjem u čistoj 
 vodi u trajanju od najmanje 10 minuta, a potom se odseca i odbacuje glava ribe 
 sa škrgama, iznutrice i skida krljušt. Ako i posle takvog postupka riblje meso 
 ima aktivnost iznad dozvoljene granice, nije upotrebljivo za ishranu ljudi.