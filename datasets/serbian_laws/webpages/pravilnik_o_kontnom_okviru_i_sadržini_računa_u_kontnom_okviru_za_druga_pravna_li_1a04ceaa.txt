Title: PRAVILNIKO KONTNOM OKVIRU I SADRŽINI RAČUNA U KONTNOM OKVIRU ZA
DRUGA PRAVNA LICA
URL: https://www.paragraf.rs/propisi/pravilnik-kontnom-okviru-sadrzini-racuna-kontnom-okviru-druga-pravna-lica.html
Extracted: 2025-07-06T23:10:16.322136
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O KONTNOM OKVIRU I SADRŽINI RAČUNA U KONTNOM OKVIRU ZA
DRUGA PRAVNA LICA
("Sl. glasnik RS", br. 89/2020)
I OSNOVNE ODREDBE
Član 1
Ovim pravilnikom propisuje se Kontni okvir i sadržina računa u Kontnom
okviru za druga pravna lica iz člana 2. tačka 2) Zakona o računovodstvu ("Službeni glasnik
RS", broj 73/19 - u daljem tekstu: Zakon).
Kontni okvir za druga pravna lica (u daljem tekstu: Kontni okvir) odštampan
je uz ovaj pravilnik i čini njegov sastavni deo.
Odredbe ovog pravilnika odnose se i na druga pravna lica u postupku stečaja
ili likvidacije.
Član 2
Druga pravna lica iskazuju stanje i promene imovine, uloga, odnosno sopstvenih
izvora i obaveza, rashode i prihode i utvrđuju rezultate poslovanja prema sadržini pojedinih
računa u Kontnom okviru.
Druga pravna lica koja odluče da primenjuju Međunarodni standard finansijskog
izveštavanja za mala i srednja pravna lica (MSFI za MSP), odnosno Međunarodne standarde finansijskog
izveštavanja (MSFI), u skladu sa članom 26. stav 2. Zakona, primenjuju pravilnik kojim se
uređuje kontni okvir i sadržina računa u kontnom okviru za privredna društva, zadruge i preduzetnike.
Član 3
Stanje i promene imovine, uloga, odnosno sopstvenih izvora i obaveza, prihodi
i rashodi i utvrđivanje rezultata poslovanja evidentiraju se na osnovnim (trocifrenim) računima
propisanim u Kontnom okviru, u skladu sa pravilnikom kojim se uređuje priznavanje, vrednovanje,
prezentacija i obelodanjivanje pozicija u pojedinačnim finansijskim izveštajima mikro i drugih
pravnih lica i usvojenim računovodstvenim politikama.
Propisani osnovni (trocifreni) računi mogu se, u skladu sa odredbama ovog
pravilnika i potrebama obveznika ovog pravilnika, dalje raščlanjavati.
II SADRŽINA RAČUNA
Klasa 0: Stalna imovina
Član 4
Na računima grupe 01 - Nematerijalna imovina, iskazuju se ulaganja u određeno
nemonetarno sredstvo bez fizičkog sadržaja, koje služi za redovno obavljanje poslovanja,
za iznajmljivanje drugim licima ili se koristi u administrativne svrhe.
Na računu 011 - Koncesije, patenti, licence, robne i uslužne marke, iskazuju
se ulaganja u nematerijalna prava koja ispunjavaju uslove za priznavanje nematerijalne imovine.
Na računu 012 - Softver i ostala prava, iskazuje se softver koji je kupljen
odvojeno od računara na osnovu licencnog ugovora na osnovu kojeg se može koristi u periodu
dužem od godinu dana (uključujući i pravo na neograničeno korišćenje) i druga prava koja
ispunjavaju uslove za priznavanje nematerijalne imovine.
Na računu 013 - Gudvil, iskazuje se svaki višak nabavne vrednosti u odnosu
na interes sticaoca u poštenoj (fer) vrednosti stečenih identifikovanih sredstava i obaveza
na datum transakcije razmene po osnovu poslovnih kombinacija.
U slučaju poslovne kombinacije kada jedno pravno lice kupuje neto imovinu
drugog pravnog lica (sredstva umanjena za preuzete obaveze), uključujući i gudvil tog pravnog
lica i preduzetnika, koja dovodi do statusne promene spajanja ili pripajanja, gudvil iz stava
4. ovog člana, priznaje se u pojedinačnom Bilansu stanja pravnog lica sticaoca.
Na računu 014 - Ostala nematerijalna imovina, iskazuju se ulaganja u ostalu
nematerijalnu imovinu koja ispunjavaju uslove za priznavanje nematerijalne imovine.
Na računu 015 - Nematerijalna imovina u pripremi, iskazuju se svi oblici
nematerijalne imovine koji ispunjavaju uslove za priznavanje nematerijalne imovine, od dana
ulaganja do dana početka korišćenja.
Na računu 016 - Avansi za nematerijalnu imovinu, iskazuju se dati avansi
za sticanje svih oblika nematerijalne imovine.
Na posebnom računu, odnosno računima otvorenim u okviru odgovarajućeg trocifrenog
računa grupe 01, iskazuje se ispravka vrednosti po osnovu obračunate amortizacije i eventualnog
obezvređenja nematerijalnog sredstva.
Višak rashoda nad prihodima po osnovu obezvređenja nematerijalne imovine
knjiži se vrednosnim usklađivanjem otvorenih računa nabavne vrednosti i ispravke vrednosti,
a na teret računa 581 - Rashodi od usklađivanja vrednosti nematerijalne imovine.
Višak prihoda nad rashodima po osnovu ukidanja obezvređenja nematerijalne
imovine priznatog u prethodnom/im periodu/ima knjiži se vrednosnim usklađivanjem otvorenih
računa nabavne vrednosti i ispravke vrednosti, u korist računa 681 - Prihodi od usklađivanja
vrednosti nematerijalne imovine.
Član 5
Na računima grupe 02 - Nekretnine, postrojenja i oprema, iskazuju se zemljišta,
građevinski objekti, investicione nekretnine, postrojenja i oprema u vlasništvu drugog pravnog
lica, postrojenja i oprema uzeti u finansijski lizing, alat i inventar sa kalkulativnim otpisom
i ostale nekretnine, postrojenja i oprema, uključujući stanove, stambene zgrade i odmarališta
koji ispunjavaju uslov za priznavanje, kao i ulaganja za pribavljanje nekretnina, postrojenja
i opreme.
Nekretnine, postrojenja i oprema ne uključuju biološka sredstva povezana
sa poljoprivrednom delatnošću iz člana 6. ovog pravilnika.
Na računu 020 - Poljoprivredno i ostalo zemljište, iskazuju se poljoprivredno
i ostalo zemljište, osim građevinskog zemljišta.
Na računu 021 - Građevinsko zemljište, iskazuje se građevinsko zemljište.
Na računu 022 - Građevinski objekti, iskazuju se građevinski objekti (zgrade,
putevi, platoi i dr.).
Na računu 023 - Postrojenja i oprema, iskazuju se postrojenja i oprema.
U okviru ovog računa iskazuje se kod primaoca lizinga oprema uzeta u finansijski lizing,
kao i alat i inventar sa kalkulativnim otpisom.
Na računu 024 - Investicione nekretnine, iskazuju se investicione nekretnine,
u skladu sa računovodstvenom politikom.
Na računu 025 - Ostale nekretnine, postrojenja i oprema, iskazuju se vrednosti
ostalih osnovnih sredstava koja nisu iskazana na drugim računima ove grupe, kao što su: spomenici
kulture i istorijski spomenici, dela likovne, vajarske, filmske i druge umetnosti, muzejske
vrednosti, knjige u bibliotekama i druga osnovna sredstva.
Na računu 026 - Nekretnine, postrojenja i oprema u pripremi, iskazuju se
ulaganja u ove oblike sredstava od dana ulaganja do dana njihovog aktiviranja na nekom od
računa grupe 02.
Na računu 027 - Ulaganja na tuđim nekretninama, postrojenjima i opremi,
iskazuju se ulaganja koja se vrše na tuđim sredstvima radi obavljanja delatnosti.
Na računu 028 - Avansi za nekretnine, postrojenja i opremu, iskazuju se
dati avansi za sticanje ovih oblika sredstava iz grupe 02.
Na posebnom računu, odnosno računima otvorenim u okviru odgovarajućeg trocifrenog
računa grupe 02, iskazuje se ispravka vrednosti po osnovu obračunate amortizacije i eventualnog
obezvređenja nekretnina, postrojenja i opreme.
Višak rashoda nad prihodima po osnovu usklađivanja vrednosti nekretnina,
postrojenja i opreme knjiži se, vrednosnim usklađivanjem računa nabavne vrednosti i ispravke
vrednosti, računa 582 - Rashodi od usklađivanja vrednosti nekretnina, postrojenja i opreme,
odnosno na teret raspoloživih revalorizacionih rezervi na računu 330 - Revalorizacione rezerve
po osnovu revalorizacije nekretnina, postrojenja i opreme, ako su prethodno formirane za
konkretno sredstvo.
Višak prihoda nad rashodima po osnovu usklađivanja vrednosti nekretnina,
postrojenja i opreme knjiži se, vrednosnim usklađivanjem otvorenih računa nabavne vrednosti
i ispravke vrednosti, u korist računa 330 - Revalorizacione rezerve po osnovu revalorizacije
nematerijalne imovine, nekretnina, postrojenja i opreme ili u korist računa 682 - Prihodi
od usklađivanja vrednosti, nekretnina, postrojenja i opreme do visine rashoda koji su u prethodnom/im
periodu/ima proknjiženi na teret računa 582 - Rashodi od usklađivanja vrednosti nekretnina,
postrojenja i opreme.
Član 6
Na računima grupe 03 - Biološka sredstva, iskazuju se šume, višegodišnji
zasadi, osnovno stado, biološka sredstva u pripremi i ostala biološka sredstva za obavljanje
poljoprivredne delatnosti.
Na računu 030 - Šume, iskazuje se vrednost drvne mase u šumama.
Na računu 031 - Višegodišnji zasadi, iskazuju se voćnjaci, vinogradi, hmeljnjaci,
brzorastuće upotrebno, ukrasno i ostalo drveće i ostali višegodišnji zasadi.
Na računu 032 - Osnovno stado, iskazuju se biološka sredstva, koja predstavljaju
životinje koje se koriste kao radna i priplodna stoka.
Na računu 037 - Biološka sredstva u pripremi, iskazuju se ulaganja u ove
oblike sredstava od dana ulaganja do dana njihovog aktiviranja na nekom od računa grupe 03.
Na računu 038 - Avansi za biološka sredstva, iskazuju se dati avansi za
sticanje ovih oblika sredstava iz grupe 03.
Na posebnom računu, odnosno računima otvorenim u okviru odgovarajućeg trocifrenog
računa grupe 03, iskazuje se ispravka vrednosti po osnovu obračunate amortizacije i eventualnog
obezvređenja bioloških sredstava.
Višak rashoda nad prihodima po osnovu obezvređenja bioloških sredstava
knjiži se na teret računa 580 - Rashodi od usklađivanja vrednosti bioloških sredstava, a
višak prihoda nad rashodima u korist računa 680 - Prihodi od usklađivanja vrednosti bioloških
sredstava.
Član 7
Na računima grupe 04 - Dugoročni finansijski plasmani, iskazuju se zajmovi
sa rokom dospeća preko godinu dana od dana činidbe, odnosno od dana bilansa, dugoročne hartije
od vrednosti koje se drže do dospeća i ostali dugoročni plasmani.
Na računima ove grupe iskazuju se i pripisane kamate po dugoročnim finansijskim
plasmanima (interkalarne kamate, odnosno kamate u toku grejs perioda).
Na računu 040 - Dugoročni finansijski plasmani u zemlji, iskazuju se dugoročni
zajmovi dati pravnim licima u zemlji, osim matičnom, zavisnim i ostalim povezanim pravnim
licima.
Na računu 041 - Dugoročni finansijski plasmani u inostranstvu, iskazuju
se dugoročni zajmovi dati pravnim licima u inostranstvu, osim matičnom, zavisnim i povezanim
pravnim licima.
Na računu 042 - Dugoročni finansijski plasmani matičnom, zavisnim i ostalim
povezanim licima, iskazuju se dugoročni zajmovi dati matičnom, zavisnim i ostalim povezanim
licima.
Na računu 043 - Ostali dugoročni finansijski plasmani, iskazuju se ostala
dugoročna ulaganja koja nisu iskazana na ostalim računima u okviru računa grupe 04.
Na posebnom računu, odnosno računima otvorenim u okviru odgovarajućeg trocifrenog
računa grupe 04, iskazuje se ispravka vrednosti po osnovu obračunatog obezvređenja dugoročnih
finansijskih plasmana.
Član 8
Na računima grupe 05 - Dugoročna potraživanja, iskazuju se potraživanja
sa rokom dospelosti dužim od 12 meseci posle izveštajnog perioda.
Na računu 050 - Potraživanja od matičnog, zavisnih i ostalih povezanih
lica, iskazuju se potraživanja iz odnosa sa povezanim licima koja čine grupu pravnih lica
u smislu Zakona, sa ostalim povezanim licima na čije poslovanje postoji značajan uticaj ili
učešće u zajedničkim poslovima dva ili više lica.
Na računu 052 - Potraživanja po osnovu jemstva, iskazuju se potraživanja
na ime plaćenog jemstva sa rokom dospelosti dužim od 12 meseci posle izveštajnog perioda.
Na računu 053 - Sporna i sumnjiva potraživanja, iskazuju se potraživanja
u sudskom sporu i sumnjiva potraživanja sa procenjenim rokom naplate dužim od 12 meseci posle
izveštajnog perioda.
Na računu 054 - Ostala dugoročna potraživanja, iskazuju se druga potraživanja
sa rokom naplate dužim od 12 meseci posle izveštajnog perioda.
Na posebnom računu, odnosno računima otvorenim u okviru odgovarajućeg trocifrenog
računa grupe 05, iskazuje se ispravka vrednosti po osnovu obračunatog obezvređenja dugoročnih
potraživanja. Formiranje, smanjenje i ukidanje ispravke vrednosti dugoročnih potraživanja
vrši se shodno postupanju sa računima ispravke potraživanja u grupi 20.
Klasa 1: Zalihe
Član 9
Na računima grupe 10 - Zalihe materijala, iskazuju se zalihe materijala,
rezervnih delova, alata i inventara koji se u celini otpisuje u izveštajnom periodu, prema
nazivima računa ove grupe.
Na računu 100 - Obračun nabavne vrednosti zaliha materijala, rezervnih
delova, alata i inventara, iskazuje se vrednost po obračunu dobavljača i zavisni troškovi
nabavke, ako pravno lice odluči da obračun nabavke zaliha vrši preko ovog računa. Na ovom
računu iskazuje se fakturna vrednost nabavljenih zaliha po obračunu dobavljača, umanjena
za popuste iskazane u računu dobavljača i za porez na dodatu vrednost i druge dažbine koje
se mogu povratiti, zavisni troškovi nabavke koji se mogu direktno pripisati konkretnoj nabavci
zaliha, carine i druge uvozne dažbine koje se uključuju u nabavnu vrednost zaliha, porez
na dodatu vrednost i akciza koji se ne mogu povratiti.
Za nabavnu vrednost nabavljenih zaliha zadužuju se računi 101, 102, 103
i 104 u korist računa 100. Upotreba računa 100 nije obavezna.
Na računu 101 - Materijal, iskazuju se zalihe sirovina, osnovnog i pomoćnog
materijala, ostalog materijala, goriva i maziva.
Na računu 102 - Rezervni delovi, iskazuje se vrednost zaliha rezervnih
delova.
Na računu 103 - Alat i inventar, iskazuje se vrednost zaliha alata i inventara
koji se u celini otpisuju u momentu davanja na korišćenje (kao što su sitan inventar, auto-gume
i ambalaža, ako se u celini otpisuju u izveštajnom periodu).
Na računu 104 - Materijal, rezervni delovi, alat i inventar u obradi, doradi
i manipulaciji, iskazuje se materijal, rezervni delovi, alat i inventar dati u obradu, doradu
i manipulaciju.
Na posebnim računima otvorenim u okviru računa ove grupe, iskazuje se ispravka
vrednosti materijala, rezervnih delova, alata i sitnog inventara utvrđena kao pozitivna razlika
između njihove knjigovodstvene vrednosti i neto ostvarive cene, odnosno po osnovu obezvređenja.
Deo ispravke vrednosti koji se odnosi na utrošene, prodate ili rashodovane zalihe materijala,
rezervnih delova, alata i sitnog inventara prenosi se sa računa ispravke vrednosti u korist
odgovarajućeg računa na kojem je iskazan trošak, gubitak ili dobitak po osnovu trošenja,
prodaje ili rashodovanja ovih sredstava.
Član 10
Na računima grupe 11 - Nedovršena proizvodnja i usluge, iskazuje se početno
stanje i povećanje ili smanjenje vrednosti zaliha nedovršene proizvodnje, poluproizvoda i
delova, kao i nedovršenih usluga po ceni koštanja, odnosno po neto prodajnoj ceni, ako je
ona niža, na kraju obračunskog perioda.
Na računima 110 - Nedovršena proizvodnja i 111 - Nedovršene usluge, odnosno
na posebnim analitičkim računima u okviru ovih računa, iskazuje se početno stanje, a na kraju
obračunskog perioda - povećanje ili smanjenje zaliha proizvodnje, nedovršenih proizvoda,
poluproizvoda i delova, kao i nedovršenih usluga po ceni koštanja, odnosno po neto prodajnoj
ceni, ako je ona niža.
Povećanje vrednosti zaliha na računima 110 i 111 knjiži se zaduženjem tih
računa u korist računa 620 - Povećanje vrednosti zaliha nedovršene proizvodnje, gotovih proizvoda
i nedovršenih usluga, a smanjenje vrednosti zaliha na računima 110 i 111 knjiži se odobrenjem
tih računa, a zaduženjem računa 621 - Smanjenje vrednosti zaliha nedovršene proizvodnje,
gotovih proizvoda i nedovršenih usluga.
Na računu 119 - Odstupanje od cena proizvodnje i usluga, iskazuje se odstupanje
stvarnih cena koštanja nedovršene proizvodnje od planskih cena, ako se evidencija proizvodnje
vodi po planskim cenama.
Član 11
Na računima grupe 12 - Gotovi proizvodi, iskazuje se početno stanje, povećanje
ili smanjenje vrednosti zaliha gotovih proizvoda po ceni koštanja, odnosno po neto prodajnoj
ceni, ako je ona niža, na kraju izveštajnog perioda.
Na računu 120 - Gotovi proizvodi, odnosno na računima otvorenim u okviru
ovog računa, iskazuje se početno stanje, a na kraju izveštajnog perioda - povećanje ili smanjenje
zaliha gotovih proizvoda.
Povećanje vrednosti zaliha na računu 120 knjiži se zaduženjem tog računa
u korist računa 620 - Povećanje vrednosti zaliha nedovršenih i gotovih proizvoda, a smanjenje
vrednosti zaliha na računima 120 knjiži se odobrenjem tog računa, a zaduženjem računa 621
- Smanjenje vrednosti zaliha nedovršenih i gotovih proizvoda.
Član 12
Na računima grupe 13 - Roba, iskazuju se zalihe robe u magacinu, prodajnim
objektima na veliko (skladište i stovarište) i prodajnim objektima na malo (stovarište, prodavnice
i drugi prodajni objekti), roba u obradi, doradi i manipulaciji, roba u tranzitu, roba na
putu, ukalkulisani PDV i razlika u ceni robe.
Na računu 130 - Obračun nabavke robe, iskazuje se vrednost po obračunu
dobavljača i zavisni troškovi nabavke. U korist ovog računa knjiži se nabavna vrednost robe
na teret odgovarajućih računa grupe 13. Upotreba računa 130 nije obavezna.
Na računu 131 - Roba u magacinu, iskazuje se vrednost zaliha robe u magacinu
pre stavljanja robe u promet.
Na računu 132 - Roba u prometu na veliko, iskazuje se vrednost zaliha robe
u prodajnim objektima na veliko.
Na računu 133 - Roba u skladištu, stovarištu i prodavnicama kod drugih
lica, iskazuje se vrednost zaliha robe koja je data na skladištenje, komisionu i konsignacionu
prodaju.
Na računu 134 - Roba u prometu na malo, iskazuje se vrednost zaliha robe
u prodajnim objektima na malo.
Na računu 135 - Roba u obradi, doradi i manipulaciji, iskazuje se vrednost
zaliha robe koja je data na pakovanje i druge oblike dorade i obrade.
Na računu 136 - Roba u tranzitu, iskazuje se vrednost robe koja se po nalogu
kupca neposredno isporučuje bez prethodnog skladištenja.
Na računu 137 - Roba na putu, iskazuje se vrednost robe isporučene kupcu,
do trenutka potvrde prijema robe od strane kupca.
Ako se roba na zalihama vodi po prodajnim cenama, razlika između nabavne
i prodajne cene (ukalkulisana razlika u ceni) knjiži se na posebnom računu otvorenom u okviru
računa na kome se vodi roba.
Na računu otvorenom u okviru računa 134 - Roba u prometu na malo, evidentira
se iznos ukalkulisanog PDV u prometu proizvoda na malo.
Na posebnom računu, odnosno računima otvorenim u okviru odgovarajućeg trocifrenog
računa grupe 13, iskazuje se ispravka vrednosti po osnovu obračunatog obezvređenja zaliha
robe, koja se knjiži na teret računa 584 - Rashodi od usklađivanja vrednosti zaliha, a u
korist ovog računa. Deo ispravke vrednosti koji se odnosi na prodate, rashodovane ili utrošene
zalihe robe prenosi se sa računa ispravke vrednosti u korist odgovarajućeg računa na kojem
je iskazan rashod, gubitak ili dobitak po osnovu prodaje, rashodovanja ili trošenja ovih
sredstava.
Druga pravna lica koja vrše prodaju proizvoda i robe u sopstvenim maloprodajnim
objektima, mogu vršiti prenos zaliha sopstvenih proizvoda na račun 134 - Roba u prometu na
malo, zaduženjem tog računa u korist računa 612 - Prihodi od aktiviranja ili potrošnje usluga
za sopstvene potrebe. Na računima klase 9 taj prenos knjiži se zaduženjem računa 980 - Troškovi
prodatih proizvoda i usluga, u korist računa grupe 96 - Gotovi proizvodi. U tom slučaju,
na kraju godine zalihe gotovih proizvoda koje su prenete na robu svode se na cenu koštanja
ili neto prodajnu cenu ako je niža.
Član 13
Na računima grupe 15 - Plaćeni avansi za zalihe i usluge, iskazuje se vrednost
avansa plaćenih za nabavku zaliha materijala, rezervnih delova, alata, inventara, robe i
usluga, zaduženjem računa grupe 15 u korist računa sa kojeg je izvršeno plaćanje avansa.
Na računu 150 - Plaćeni avansi za materijal, rezervne delove i inventar
u zemlji, iskazuju se avansi dati za nabavku materijala, rezervnih delova i sitnog inventara
u zemlji, zaduženjem ovog računa a odobrenjem odgovarajućem računu novčanih sredstava.
Na računu 151 - Plaćeni avansi za materijal, rezervne delove i inventar
u inostranstvu, iskazuju se avansi dati za nabavku materijala, rezervnih delova i sitnog
inventara u inostranstvu, zaduženjem ovog računa a odobrenjem odgovarajućem računu novčanih
sredstava.
Na računu 152 - Plaćeni avansi za robu u zemlji, iskazuju se avansi dati
za nabavku robe u zemlji, zaduženjem ovog računa a odobrenjem odgovarajućem računu novčanih
sredstava.
Na računu 153 - Plaćeni avansi za robu u inostranstvu, iskazuju se avansi
dati za nabavku robe i stalna sredstva koja se pribavljaju radi prodaje u inostranstvu, zaduženjem
ovog računa a odobrenjem odgovarajućem računu novčanih sredstava.
Na računu 154 - Plaćeni avansi za usluge u zemlji, iskazuju se avansi dati
za nabavku usluga u zemlji, zaduženjem ovog računa a odobrenjem odgovarajućem računu novčanih
sredstava.
Na računu 155 - Plaćeni avansi za usluge u inostranstvu, iskazuju se avansi
dati za nabavku usluga u inostranstvu, zaduženjem ovog računa a odobrenjem odgovarajućem
računu novčanih sredstava.
Na posebnom računu, odnosno računima otvorenim u okviru odgovarajućeg trocifrenog
računa grupe 15, iskazuje se ispravka vrednosti po osnovu obračunatog obezvređenja plaćenih
avansa, koja se knjiži na teret računa grupe 58, a u korist ovog računa.
Klasa 2: Kratkoročna potraživanja, kratkoročni finansijski
plasmani, novčana sredstva i aktivna vremenska razgraničenja
Član 14
Na računima grupe 20 - Potraživanja po osnovu prodaje, iskazuju se potraživanja
od kupaca - u zemlji i inostranstvu po osnovu prodaje proizvoda, robe i usluga.
Na računu 200 - Kupci u zemlji - matično, zavisna i ostala povezana lica,
iskazuju se potraživanja po osnovu prodaje proizvoda, robe i usluga od kupaca matičnog i
zavisnih, odnosno ostalih povezanih lica u zemlji zaduženjem ovog računa, a u korist računa
600.
Na računu 201 - Kupci u zemlji, iskazuju se potraživanja po osnovu prodaje
proizvoda, robe i usluga u zemlji, zaduženjem ovog računa u korist računa 601, 602 i 603.
Na računu 202 - Kupci u inostranstvu - matično, zavisna i ostala povezana
lica, iskazuju se potraživanja po osnovu prodaje proizvoda, robe i usluga od kupaca matičnog
i zavisnih, odnosno ostalih povezanih lica iz inostranstva zaduženjem ovog računa, a u korist
računa 600.
Na računu 203 - Kupci u inostranstvu, iskazuju se potraživanja od stranih
lica po osnovu izvoza proizvoda, robe i usluga u inostranstvu u korist računa 601, 602 i
603.
Na računu 204 - Ostala potraživanja po osnovu prodaje, iskazuju se ostala
potraživanja po osnovu sredstava, osim potraživanja po osnovu prodaje proizvoda, robe i usluga.
Na posebnim računima otvorenim u okviru računa ove grupe, iskazuje se ispravka
vrednosti potraživanja od prodaje utvrđena kao pozitivna razlika između njihove knjigovodstvene
i procenjene vrednosti, odnosno po osnovu obezvređenja. Otvoreni račun ispravke nije obavezno
dalje raščlanjavati po kupcima.
Najkasnije na datum bilansa utvrđuje se da li je stanje procenjene ispravke
vrednosti (umanjenja) na ovom računu povećano ili smanjeno.
Ako je stanje procenjenih ispravki vrednosti povećano, razlika se knjiži
na teret računa 585 - Rashodi od usklađivanja vrednosti potraživanja i kratkoročnih finansijskih
plasmana, a u korist odgovarajućeg računa ispravke vrednosti. Ako je stanje procenjene ispravke
vrednosti smanjeno, razlika se knjiži na teret odgovarajućeg računa ispravke vrednosti, u
korist računa 685 - Prihodi od usklađivanja vrednosti potraživanja i kratkoročnih finansijskih
plasmana.
U slučaju direktnog isknjižavanja potpuno ili delimično ispravljenog potraživanja
po osnovu prodaje zadužuje se odgovarajući račun ispravke vrednosti a odobrava račun potraživanja
iz grupe 20, uz zaduženje računa 575 za deo potraživanja koje prethodno nije bilo indirektno
ispravljeno preko odgovarajućeg računa ispravke vrednosti.
Član 15
Na računima grupe 22 - Druga potraživanja, iskazuju se potraživanja za
kamatu i dividende, potraživanja od zaposlenih, potraživanja od državnih organa i organizacija,
potraživanja po osnovu preplaćenih poreza i doprinosa i potraživanja po osnovu naknada šteta
od društava za osiguranje i drugih lica.
Na računu 220 - Potraživanja za kamatu i dividende, iskazuju se potraživanja
za ugovorenu i zateznu kamatu po dužničko-poverilačkim odnosima i kreditima, kao i potraživanja
za dividende.
Na računu 221 - Potraživanja od zaposlenih, iskazuju se potraživanja od
zaposlenih po osnovu akontacija za službena putovanja, po osnovu naknada šteta koje su zaposleni
pričinili pravnom licu po osnovu manjkova koji se naknađuju od zaposlenih i sl.
Na računu 222 - Potraživanja od državnih organa i organizacija, iskazuju
se potraživanja za regres, premije, stimulacije, dotacije, kompenzacije i sl.
Na računu 223 - Potraživanja za članarine i članske doprinose, iskazuju
se potraživanja drugog pravnog lica po osnovu članarina i članskih doprinosa zaduženjem ovog
računa, a odobrenjem računa 630, odnosno 631.
Na računu 224 - Potraživanja po osnovu preplaćenih poreza i doprinosa,
iskazuju se potraživanja za više plaćene poreze, doprinose i druge dažbine utvrđene na datum
bilansa na računima grupe 48 - Obaveze za poreze, doprinose i druge dažbine i računima grupe
45 - Obaveze po osnovu zarada i naknada zarada.
Na računu 225 - Potraživanja za naknade zarada koje se refundiraju, iskazuju
se potraživanja po osnovu naknada zarada koje se refundiraju od državnih organa i drugih
subjekata.
Na računu 226 - Potraživanja po osnovu naknada šteta, iskazuju se potraživanja
po osnovu naknada šteta od društava za osiguranje i drugih lica.
Na računu 227 - Potraživanja za prihode po posebnim propisima, iskazuju
se potraživanja za prihode u skladu sa posebnim propisima.
Na računu 228 - Ostala kratkoročna potraživanja, iskazuju se ostala kratkoročna
potraživanja koja nisu iskazana na drugim računima grupe 22.
Na posebnim računima otvorenim u okviru računa grupe 22, iskazuje se ispravka
vrednosti drugih potraživanja utvrđena kao pozitivna razlika između njihove knjigovodstvene
i procenjene vrednosti koja može da bude naplaćena, odnosno po osnovu obezvređenja. Formiranje,
smanjenje i ukidanje ispravke vrednosti drugih potraživanja radi se shodno postupanju sa
računima ispravke potraživanja u grupi 20.
Član 16
Na računima grupe 23 - Kratkoročni finansijski plasmani, iskazuju se pozajmice
i ostali kratkoročni plasmani sa rokom dospeća, odnosno prodaje kraćem od 12 meseci posle
izveštajnog perioda, odnosno od dana bilansa.
Na računu 230 - Kratkoročni finansijski plasmani matičnom, zavisnim i ostalim
povezanim licima, iskazuju se kratkoročni finansijski plasmani dati matičnom, zavisnim i
ostalim povezanim licima.
Na računu 231 - Kratkoročne pozajmice, iskazuju se pozajmice sa rokom dospeća
kraćim od 12 meseci posle izveštajnog perioda, dati pravnim i fizičkim licima.
Na računu 232 - Ostali kratkoročni finansijski plasmani, iskazuju se ostali
kratkoročni finansijski plasmani koji nisu iskazani na drugim računima grupe 23. Na ovom
računu iskazuju se i potraživanja po menicama kao instrumentima plaćanja, s tim što se na
posebnom računu otvorenom u okviru ovog računa iskazuje kamata budućeg perioda sadržana u
meničnoj vrednosti.
Na posebnim računima otvorenim u okviru računa grupe 23, iskazuju se ispravke
vrednosti kratkoročnih finansijskih plasmana utvrđenih kao pozitivna razlika između njihove
knjigovodstvene i procenjene vrednosti koja može da bude naplaćena, odnosno po osnovu obezvređenja.
Formiranje, smanjenje i ukidanje ispravke vrednosti kratkoročnih finansijskih plasmana radi
se shodno postupanju sa računima ispravke potraživanja u grupi 20.
Član 17
Na računima grupe 24 - Gotovinski ekvivalenti i gotovina, iskazuju se neposredno
unovčive hartije od vrednosti, depoziti po viđenju, gotovina, plemeniti metali i predmeti
od plemenitih metala.
Na računu 240 - Hartije od vrednosti - gotovinski ekvivalenti, iskazuju
se neposredno unovčive hartije od vrednosti, uz beznačajni rizik smanjenja vrednosti.
Na računu 241 - Tekući (poslovni) računi, odnosno na računima otvorenim
u okviru ovog računa, iskazuju se novčana sredstva na poslovnim računima, kao i iskorišćeni
okvirni krediti.
Potražni saldo na poslovnom računu na datum bilansa iskazuje se na odgovarajućem
računu u grupi 42 - Kratkoročne finansijske obaveze, bez obaveze preknjižavanja u knjigovodstvu.
Pravno lice u okviru ovog računa po potrebi vodi poseban prelazni račun.
Na računu 242 - Izdvojena novčana sredstva i akreditivi, iskazuju se sredstva
izdvojena na posebnim računima kod poslovne banke za otvorene akreditive u zemlji, za isplatu
čekova, za investicije i za druge namene.
Na računu 243 - Blagajna, iskazuju se dinarske uplate i isplate gotovog
novca i drugih vrednosnica.
Na računu 244 - Devizni račun, iskazuju se stanja i promene na deviznom
računu.
Na računu 245 - Devizni akreditivi, iskazuju se otvoreni devizni akreditivi
kod banke za plaćanja u inostranstvu.
Na računu 246 - Devizna blagajna, iskazuju se uplate i isplate efektivnog
stranog novca i drugih vrednosnica naplativih u stranoj valuti.
Na računu 248 - Ostala novčana sredstva, iskazuju se novčana sredstva koja
nisu iskazana na ostalim računima novčanih sredstava u okviru grupe računa 24.
Na računu 249 - Novčana sredstva čije je korišćenje ograničeno ili vrednost
umanjena, iskazuju se novčana sredstva prema nazivu ovog računa.
Član 18
Na računima grupe 27 - Porez na dodatu vrednost, iskazuje se prethodni
porez na dodatu vrednost prema nazivima računa ove grupe.
Na računu 270 - Porez na dodatu vrednost u primljenim fakturama po opštoj
stopi (osim plaćenih avansa), obuhvata se zaračunati PDV po opštoj stopi zaduženjem ovog
računa i odobrenjem računu 430, 431, 432 i 439 i drugim računima obaveza iz klase 4 sa čijim
nastankom je povezano i plaćanje prethodnog PDV.
Na računu 271 - Porez na dodatu vrednost u primljenim fakturama po posebnoj
stopi (osim plaćenih avansa) obuhvata se zaračunati PDV po posebnoj stopi zaduženjem ovog
računa i odobrenjem računu 430, 431, 432 i 439 i drugim računima obaveza iz klase 4 sa čijim
nastankom je povezano i plaćanje prethodnog PDV.
Na računu 272 - Porez na dodatu vrednost u datim avansima po opštoj stopi
obuhvata se u datim avansima zaračunati PDV po opštoj stopi zaduženjem ovog računa i odobrenjem
računu novčanih sredstava.
Na računu 273 - Porez na dodatu vrednost u datim avansima po posebnoj stopi
obuhvata se, u datim avansima, zaračunati PDV po posebnoj stopi zaduženjem ovog računa i
odobrenjem računu novčanih sredstava.
Na računu 274 - Porez na dodatu vrednost pri uvozu dobara po opštoj stopi
obuhvata se zaračunati PDV (pri uvozu dobara) po opštoj stopi zaduženjem ovog računa i odobrenjem
računu 482 ili na teret troškova.
Na računu 275 - Porez na dodatu vrednost pri uvozu dobara po posebnoj stopi,
obuhvata se zaračunati PDV (pri uvozu dobara) po posebnoj stopi zaduženjem ovog računa i
odobrenjem računu 482 ili na teret troškova.
Na računu 276 - Porez na dodatu vrednost obračunat na usluge inostranih
lica, obuhvata se zaračunati PDV (pri korišćenju usluga inostranih lica) po opštoj stopi
zaduženjem ovog računa i odobrenjem računu 470.
Na računu 277 - Naknadno vraćen PDV kupcima - stranim državljanima, obuhvata
se vraćeni PDV kupcima - stranim državljanima zaduženjem ovog računa i odobrenjem računu
novčanih sredstava.
Na računu 278 - PDV nadoknada isplaćena poljoprivrednicima, obuhvata se
zaračunati PDV nadoknada (pri nabavci dobara od registrovanih poljoprivrednika) po stopi
od 8% zaduženjem ovog računa i odobrenjem obaveza ili novčanih sredstava, ako je plaćanje
izvršeno u gotovu.
Na računu 279 - Potraživanja za više plaćeni PDV, obuhvata se razlika između
prethodnog poreza (iskazanog na računima grupe 27) i iznosa poreza na dodatu vrednost iskazanu
u izlaznim fakturama preduzeća (iskazanog na računima grupe 47), pod uslovom da je stanje
iskazano na računima grupe 27 veće od stanja iskazanog na računima grupe 47.
Na posebnim računima otvorenim u okviru računa grupe 27, iskazuje se razgraničeni
PDV.
Član 19
Na računima grupe 28 - Aktivna vremenska razgraničenja, iskazuju se troškovi
plaćeni u toku poslovne godine koji se odnose na narednu poslovnu godinu i prihodi po osnovu
kojih su nastali troškovi u tekućoj godini, a koji nisu fakturisani za tekuću godinu.
Na računu 280 - Unapred plaćeni troškovi, iskazuju se troškovi koji su
unapred plaćeni. U korist ovog računa iskazuje se obračunati otpis unapred plaćenih troškova
za odnosni period.
Na računu 281 - Potraživanja za nefakturisani prihod, iskazuju se prihodi
tekućeg perioda koji nisu mogli biti fakturisani, a za koje su nastali troškovi u tekućem
periodu.
Na računu 282 - Razgraničeni troškovi po osnovu obaveza, iskazuju se plaćeni
transakcioni troškovi po osnovu primljenih kredita i emitovanih dužničkih instrumenata koji
se vode po amortizovanoj vrednosti, primenom efektivne kamatne stope. Ovi troškovi terete
rashode u periodu otplate kredita ili drugih dužničkih instrumenata.
Na računu 289 - Ostala aktivna vremenska razgraničenja, iskazuju se ostala
aktivna vremenska razgraničenja koja nisu iskazana na drugim računima grupe 28.
Klasa 3: Ulozi (sopstveni izvori)
Član 20
Na računima grupe 30 - Ulozi (sopstveni izvori) osnivača i drugih lica,
iskazuje se osnivački ulog, povećanje uloga po osnovu dodatnih uplata osnivača i drugih lica.
Na računu 300 - Ulozi (sopstveni izvori) osnivača i drugih lica, iskazuju
se ulozi formirani od osnivača i drugih lica.
Član 21
Na računima grupe 33 - Revalorizacione rezerve i nerealizovani dobici i
gubici, iskazuju se efekti revalorizacije nekretnina, postrojenja i opreme, nerealizovani
dobici i gubici po osnovu finansijskih sredstava, kao i ostali nerealizovani dobici i gubici,
koji se početno evidentiraju u okviru kapitala.
Na računu 330 - Revalorizacione rezerve po osnovu revalorizacije nematerijalne
imovine, nekretnina, postrojenja i opreme, iskazuju se promene revalorizacionih rezervi nastalih
po osnovu promena fer vrednosti predmetnih dobara u skladu sa računovodstvenom politikom.
Na računu 331 - Nerealizovani dobici i nerealizovani gubici, iskazuju se
dobici i/ili gubici na finansijskim instrumentima, kao i ostali nerealizovani dobici i gubici,
koji se početno evidentiraju u okviru kapitala.
Član 22
Na računima grupe 34 - Neraspoređeni višak prihoda nad rashodima, iskazuje
se neraspoređeni višak prihoda nad rashodima ranijih godina i tekuće godine.
Na računu 340 - Neraspoređeni višak prihoda nad rashodima ranijih godina,
iskazuje se kumulirani neraspoređeni višak prihoda nad rashodima ranijih godina.
U korist ili na teret ovog računa knjiži se i efekat po osnovu promene
računovodstvene politike i ispravke materijalno značajne greške, u skladu sa usvojenom računovodstvenom
politikom.
Na teret računa 340 - Neraspoređeni višak prihoda nad rashodima ranijih
godina, knjiži se iznos raspoređenog viška prihoda nad rashodima.
Na računu 341 - Neraspoređeni višak prihoda nad rashodima tekuće godine,
iskazuje se neraspoređeni višak prihoda nad rashodima tekuće godine. Prilikom otvaranja poslovnih
knjiga na početku naredne poslovne godine saldo sa ovog računa prenosi se na račun 340 -
Neraspoređeni višak prihoda nad rashodima ranijih godina.
Član 23
Na računima grupe 35 - Višak rashoda nad prihodima, iskazuje se višak rashoda
nad prihodima ranijih godina i višak rashoda nad prihodima tekuće godine prema nazivima računa
ove grupe.
Na računu 350 - Višak rashoda nad prihodima ranijih godina, iskazuje se
višak rashoda nad prihodima iz ranijih godina prenosom sa računa 351 - Višak rashoda nad
prihodima tekuće godine. U korist ili na teret ovog računa knjiži se i efekat po osnovu promene
računovodstvene politike i ispravke materijalno značajne greške, u skladu sa usvojenom računovodstvenom
politikom.
Na računu 351 - Višak rashoda nad prihodima tekuće godine, iskazuje se
utvrđen na kraju izveštajnog perioda zaduženjem ovog računa u korist računa 722 - Prenos
viška prihoda nad rashodima ili viška rashoda nad prihodima.
Višak rashoda nad prihodima tekuće godine koji je iskazan na računu 351,
prilikom prenosa početnog stanja u narednom izveštajnom periodu prenosi se na račun 350 -
Višak rashoda nad prihodima ranijih godina.
Pokriće viška rashoda nad prihodima vrši se na teret računa 340 - Neraspoređeni
višak prihoda nad rashodima ranijih godina.
Klasa 4: Dugoročna rezervisanja, obaveze i pasivna vremenska
razgraničenja
Član 24
Na računima grupe 40 - Dugoročna rezervisanja, iskazuju se dugoročna rezervisanja
za troškove i rizike koji se priznaju i vrednuju u skladu sa računovodstvenom politikom.
Na računu 400 - Dugoročna rezervisanja, iskazuju se sva rezervisanja za
buduće troškove i rizike u skladu sa računovodstvenom procenom drugog pravnog lica.
Kada nastane odliv sredstava po osnovu obaveze za koju je prethodno izvršeno
rezervisanje, stvarni troškovi se ne iskazuju ponovo kao rashod, već se knjiženje sprovodi
zaduženjem računa rezervisanja, a u korist odgovarajućeg računa obaveza (prema vrstama) ili
odgovarajućeg računa sredstava (zalihe, novčana sredstva) u zavisnosti od karaktera rezervisanja,
vrste nastale obaveze i načina na koji je ona izmirena. Neiskorišćeni iznos rezervisanja
ukida se u korist računa 674 - Prihodi od ukidanja dugoročnih rezervisanja.
Član 25
Na računima grupe 41 - Dugoročne obaveze, iskazuju se dugoročne obaveze
prema matičnom, zavisnim i povezanim pravnim licima, dugoročni krediti i zajmovi, obaveze
po hartijama od vrednosti i ostale dugoročne obaveze. Dugoročne obaveze su obaveze koje dospevaju
u roku dužem od 12 meseci posle izveštajnog perioda, odnosno od dana pod kojim se sastavlja
Bilans stanja.
Na računu 410 - Dugoročne obaveze prema matičnom i zavisnim pravnim licima,
iskazuju se obaveze po osnovu primljenih dugoročnih kredita i zajmova od pravnih lica koja
čine grupu pravnih lica u smislu Zakona.
Na računu 411 - Dugoročne obaveze prema ostalim povezanim licima, iskazuju
se obaveze po osnovu primljenih dugoročnih kredita i zajmova od ostalih povezanih lica.
Na računu 413 - Dugoročni krediti i zajmovi u zemlji, iskazuju se obaveze
po osnovu primljenih dugoročnih kredita i zajmova od pravnih i fizičkih lica u zemlji, osim
od matičnog, zavisnih i povezanih pravnih lica.
Na računu 414 - Dugoročni krediti i zajmovi u inostranstvu, iskazuju se
obaveze po osnovu primljenih dugoročnih kredita i zajmova od pravnih i fizičkih lica u inostranstvu,
osim od matičnog, zavisnih i povezanih lica.
Na računu 415 - Dugoročne obaveze po osnovu finansijskog lizinga, iskazuju
se obaveze po osnovu lizinga.
Na računu 419 - Ostale dugoročne obaveze, iskazuju se ostale dugoročne
obaveze koje nisu iskazane na ostalim računima u okviru računa grupe 41.
Član 26
Na računima grupe 42 - Kratkoročne finansijske obaveze, iskazuju se obaveze
po kreditima i zajmovima, hartijama od vrednosti i ostale kratkoročne obaveze koje dospevaju
u roku kraćem od 12 meseci posle izveštajnog perioda, odnosno od dana pod kojim se sastavlja
Bilans stanja.
Na računu 420 - Kratkoročni krediti i zajmovi od matičnog, zavisnih i ostalih
povezanih lica, iskazuju se obaveze po osnovu primljenih kratkoročnih kredita i zajmova od
pravnih lica koja čine grupu pravnih lica u smislu Zakona.
Na računu 422 - Kratkoročni krediti i zajmovi u zemlji, iskazuju se obaveze
po kratkoročnim finansijskim, robnim i ostalim kreditima i zajmovima koje dospevaju u roku
kraćem od 12 meseci posle izveštajnog perioda.
Na računu 423 - Kratkoročni krediti i zajmovi u inostranstvu, iskazuju
se obaveze po kratkoročnim finansijskim, robnim i ostalim kreditima i zajmovima koje dospevaju
u roku kraćem od 12 meseci posle izveštajnog perioda, koji su primljeni od pravnih i fizičkih
lica u inostranstvu, u skladu s propisima o deviznom i spoljnotrgovinskom poslovanju.
Na računu 424 - Deo dugoročnih kredita i zajmova koji dospevaju do jedne
godine, iskazuju se obaveze po anuitetima, odnosno po otplatama dugoročnih kredita i zajmova
koje dospevaju u roku kraćem od 12 meseci posle izveštajnog perioda. Na datum bilansa, na
ovaj račun prenose se obaveze za otplate dugoročnog kredita i zajma koje dospevaju u roku
do godinu dana od dana bilansa.
Na računu 425 - Deo ostalih dugoročnih obaveza koje dospevaju do jedne
godine, iskazuju se obaveze po otplatama koje dospevaju za plaćanje u roku kraćem od 12 meseci
posle izveštajnog perioda. Na datum bilansa na ovaj račun prenose se obaveze za otplate dugoročnih
obaveza koje dospevaju u roku kraćem od 12 meseci posle izveštajnog perioda.
Na računu 429 - Ostale kratkoročne finansijske obaveze, iskazuju se ostale
kratkoročne finansijske obaveze koje nisu iskazane na drugim računima grupe 42.
Član 27
Na računima grupe 43 - Obaveze iz poslovanja, iskazuju se obaveze za primljene
avanse, depozite i kaucije, obaveze prema dobavljačima, obaveze po izdatim čekovima, obaveze
po menicama i ostale obaveze iz poslovanja.
Na računu 430 - Primljeni avansi, depoziti i kaucije, iskazuju se unapred
naplaćeni iznosi i novčana obezbeđenja za obrtna sredstva.
Na računu 431 - Dobavljači u zemlji, iskazuju se fakturisane i nefakturisane
obaveze prema dobavljačima u zemlji.
Na računu 432 - Dobavljači u inostranstvu, iskazuju se fakturisane i nefakturisane
obaveze prema dobavljačima u inostranstvu.
Na računu 439 - Ostale obaveze iz poslovanja, iskazuju se ostale kratkoročne
obaveze iz poslovanja koje nisu iskazane na drugim računima grupe 43. Na ovom računu iskazuju
se i obaveze za izdate čekove koji su predati poveriocima za izmirenje obaveza i obaveze
po izdatim menicama koje su predate poveriocima za izmirenje obaveza.
Član 28
Na računima grupe 45 - Obaveze po osnovu zarada i naknada zarada, iskazuju
se obaveze za neto zarade i neto naknade zarade, kao i neto naknade zarade koja se refundira
i porezi i doprinosi po navedenim osnovama na teret zaposlenog i na teret poslodavca.
Na računu 450 - Obaveze za neto zarade i naknade zarada, osim naknada zarada
koje se refundiraju, iskazuju se obaveze za neto zarade i neto naknade zarada.
Na računu 451 - Obaveze za porez na zarade i naknade zarada na teret zaposlenog,
iskazuju se obaveze prema nazivu ovog računa.
Na računu 452 - Obaveze za doprinose na zarade i naknade zarada na teret
zaposlenog, iskazuju se obaveze prema nazivu ovog računa.
Na računu 453 - Obaveze za poreze i doprinose na zarade i naknade zarada
na teret poslodavca, iskazuju se obaveze prema nazivu ovog računa.
Na računu 454 - Obaveze za neto naknade zarada koje se refundiraju, iskazuju
se obaveze prema nazivu ovog računa zaduženjem računa 225 - Potraživanja za naknade zarada
koje se refundiraju.
Na računu 455 - Obaveze za poreze i doprinose na naknade zarada na teret
zaposlenog koje se refundiraju, iskazuju se obaveze prema nazivu ovog računa.
Na računu 456 - Obaveze za poreze i doprinose na naknade zarada na teret
poslodavca koje se refundiraju, iskazuju se obaveze prema nazivu ovog računa zaduženjem računa
225.
Član 29
Na računima grupe 46 - Druge obaveze, iskazuju se obaveze za kamate, troškove
finansiranja, obaveze prema zaposlenima i obaveze prema fizičkim licima za naknade prema
ugovorima.
Na računu 460 - Obaveze po osnovu kamata i troškova finansiranja, iskazuju
se obaveze po osnovu rashoda kamata i ostalih finansijskih rashoda.
Na računu 461 - Obaveze prema zaposlenima, iskazuju se neto obaveze prema
zaposlenima po raznim osnovama, kao što su: otpremnina za odlazak u penziju, jubilarne nagrade,
dnevnice i naknade troškova na službenom putu, naknade troškova prevoza na radno mesto i
sa radnog mesta, naknade za smeštaj i ishranu na terenu i ostale naknade troškova zaposlenima.
Na računu 462 - Obaveze prema fizičkim licima za naknade po ugovorima,
iskazuju se navedene obaveze u neto iznosu zaduženjem odgovarajućeg računa iz grupe 52.
Na računu 463 - Obaveze za kratkoročna rezervisanja, iskazuju se kratkoročna
rezervisanja za troškove i rizike koji se priznaju i vrednuju u skladu sa računovodstvenom
politikom.
Na računu 464 - Obaveze za prikupljena sredstva pomoći, iskazuju se obaveze
po osnovu primljenih donacija, humanitarnih akcija i prikupljenih sredstava pomoći, koje
pripadaju drugom pravnom licu, prikupljenih radi podele drugima i koja se ne iskazuju kao
prihod već se ovaj račun zatvara sa računom na kojem su iskazana primljena sredstva koja
se prenose primaocu pomoći.
Na računu 469 - Ostale obaveze, iskazuju se ostale kratkoročne obaveze
koje nisu iskazane na posebnim računima u okviru grupe računa 46, kao što su članarine, troškovi
platnog prometa i sl.
Član 30
Na računima grupe 47 - Obaveze za porez na dodatu vrednost, iskazuju se
obaveze nastale po osnovu obračunatog poreza na dodatu vrednost prema nazivima računa ove
grupe.
Na računu 470 - Obaveze za porez na dodatu vrednost po izdatim fakturama
po opštoj stopi (osim plaćenih avansa) obuhvata se zaračunati PDV po opštoj stopi odobrenjem
ovog računa i zaduženjem računa grupe 20 ili nekog drugog računa iz klase 2.
Na računu 471 - Obaveze za porez na dodatu vrednost po izdatim fakturama
po posebnoj stopi (osim plaćenih avansa) obuhvata se zaračunati PDV po posebnoj stopi odobrenjem
ovog računa i zaduženjem računa grupe 20 ili nekog drugog računa iz klase 2.
Na računu 472 - Obaveze za porez na dodatu vrednost po primljenim avansima
po opštoj stopi, obuhvata se zaračunati PDV po opštoj stopi u primljenim avansima odobrenjem
ovog računa i računa primljenih avansa (za primljeni iznos umanjen za PDV) a zaduženjem za
primljeni iznos računa grupe 24.
Na računu 473 - Obaveze za porez na dodatu vrednost po primljenim avansima
po posebnoj stopi obuhvata se zaračunati PDV po posebnoj stopi u primljenim avansima odobrenjem
ovog računa i računa primljenih avansa (za primljeni iznos umanjen za PDV) a zaduženjem za
primljeni iznos računa grupe 24.
Na računu 474 - Obaveze za porez na dodatu vrednost po osnovu sopstvene
potrošnje po opštoj stopi obuhvata se zaračunati PDV po opštoj stopi koji je obračunat po
osnovu sopstvene potrošnje dobara i usluga na koju se obračunava PDV.
Na računu 475 - Obaveze za porez na dodatu vrednost po osnovu sopstvene
potrošnje po posebnoj stopi obuhvata se zaračunati PDV po posebnoj stopi koji je obračunat
po osnovu sopstvene potrošnje dobara ili usluga na koju se obračunava PDV.
Na računu 476 - Obaveze za porez na dodatu vrednost po osnovu prodaje za
gotovinu obuhvata se zaračunati PDV po opštoj i posebnoj stopi koji je obračunat po osnovu
prodaje dobara i usluga za gotovinu.
Na računu 479 - Obaveze za porez na dodatu vrednost po osnovu razlike obračunatog
poreza na dodatu vrednost i prethodnog poreza obuhvata se razlika između prethodnog poreza
(iskazanog na računima grupe 27) i iznosa poreza na dodatu vrednost iskazanu u izlaznim fakturama
preduzeća (iskazanog na računima grupe 47), pod uslovom da je stanje iskazano na računima
grupe 47 veće od stanja iskazanog na računima grupe 27.
Na posebnim računima otvorenim u okviru računa grupe 47, iskazuju se razgraničene
obaveze za PDV.
Član 31
Na računima grupe 48 - Obaveze za poreze, doprinose i druge dažbine, iskazuju
se obaveze za akcize, obaveze za poreze i doprinose koji terete troškove, obaveze za porez
iz rezultata i ostale obaveze za poreze i doprinose i druge dažbine.
Druga pravna lica mogu račune ove grupe dalje raščlanjavati prema vrstama
poreza i doprinosa.
Dugovna salda na računima ove grupe utvrđena na dan pod kojim se sastavlja
Bilans stanja iskazuju se na računu 224 - Potraživanja po osnovu preplaćenih poreza i doprinosa.
Na računu 480 - Obaveze za akcize, iskazuju se akcize koji se naplaćuju
uz prodajnu cenu proizvoda, robe i usluga zaduženjem odgovarajućeg računa potraživanja, zaliha,
prihoda i sl.
Na računu 481 - Obaveze za porez iz rezultata, iskazuje se obračunati porez
na dobit (porez na razliku prihoda i rashoda), zaduženjem računa 721 - Poreski rashod perioda.
Na računu 482 - Obaveze za poreze, carine i druge dažbine iz nabavke ili
na teret troškova, iskazuju se porezi, carine i druge dažbine koji čine zavisne troškove
nabavke zaliha i osnovnih sredstava, odnosno koji se nadoknađuju neposredno na teret troškova.
Na računu 489 - Ostale obaveze za poreze, doprinose i druge dažbine, iskazuju
se obaveze za ostale poreze, doprinose i dažbine koji nisu iskazani na posebnim računima
u okviru grupe računa 48, kao što su obaveze za poreze i doprinose koji su obračunati po
ugovoru o delu, ugovoru o autorstvu, drugim ugovorima uz naknadu, obaveze za takse, obaveze
za naknade za nedovoljan broj zaposlenih osoba sa invaliditetom, obaveze za ostale naknade
i slične obaveze.
Član 32
Na računima grupe 49 - Pasivna vremenska razgraničenja, iskazuju se nastali,
odnosno naplaćeni, prihodi i troškovi tekućeg perioda za koje nije primljena isprava, ili
kad obaveza plaćanja nastaje u budućem periodu, kao i odložene poreske obaveze i razgraničene
obaveze za porez na dodatu vrednost.
Na računu 490 - Nastali obračunati troškovi, iskazuju se obračunati troškovi
koji terete tekući izveštajni period, a nisu fakturisani, kao što su obračunati troškovi
zakupnine, grejanja, obračunate kamate i ostali troškovi koji nisu fakturisani u periodu
na koji se odnose.
Na računu 491 - Naplaćeni prihodi budućeg perioda, iskazuju se naplaćeni
ili obračunati prihodi u tekućem periodu koji se odnose na naredni izveštajni period.
Na računu 494 - Razgraničeni zavisni troškovi nabavke, iskazuju se zavisni
troškovi nabavke osnovnih sredstava, robe, materijala, rezervnih delova i sl. koji nisu fakturisani
u momentu knjiženja nabavke. Po dobijanju fakture za stvarne troškove nabavke zadužuje se
ovaj račun u korist odgovarajućeg računa obaveza.
Na računu 495 - Odloženi prihodi i primljene donacije, iskazuju se primljene
donacije i državna davanja.
Na računu 496 - Razgraničeni prihodi po osnovu potraživanja, iskazuju se
prihodi od naplate transakcionih troškova po osnovu datih kredita, kupljenih hartija od vrednosti
i drugih plasmana koji se vode po amortizovanoj vrednosti primenom efektivne kamatne stope.
Prihodi od naplate transakcionih troškova prenose se u prihode u periodu naplate plasmana
po osnovu kojih su nastali.
Na računu 497 - Razgraničeni prihodi po osnovu uslovljenih donacija, iskazuju
se prihodi koji su razgraničeni a koji su nastali po osnovu uslovljenih donacija.
Na računu 499 - Ostala pasivna vremenska razgraničenja, iskazuju se ostala
pasivna vremenska razgraničenja koja nisu iskazana na posebnim računima u okviru računa grupe
49.
Klasa 5: Rashodi
Član 33
Na računima grupe 50 - Nabavna vrednost prodate robe, iskazuje se nabavka
robe, nabavna vrednost prodate robe i nabavna vrednost prodatih nekretnina pribavljenih radi
prodaje.
Na računu 500 - Nabavna vrednost prodate robe, iskazuje se nabavna vrednost
prodate robe u korist računa grupe 13.
Član 34
Na računima grupe 51 - Troškovi materijala i energije, iskazuju se nabavka
i troškovi materijala za izradu, troškovi ostalog materijala i troškovi goriva i energije.
Na računu 510 - Troškovi materijala za izradu, iskazuju se troškovi materijala
za izradu.
Na računu 511 - Troškovi ostalog materijala (režijskog), iskazuju se troškovi
režijskog materijala.
Na računu 512 - Troškovi goriva i energije, iskazuju se troškovi goriva
i energije.
Na računu 513 - Troškovi rezervnih delova, iskazuju se troškovi rezervnih
delova utrošenih za održavanje nekretnina postrojenja i opreme.
Na računu 514 - Troškovi jednokratnog otpisa alata i inventara, iskazuju
se troškovi alata i sitnog inventara koji je stavljen u upotrebu.
Član 35
Na računima grupe 52 - Troškovi zarada, naknada zarada i ostali lični rashodi,
knjiže se troškovi po osnovu obračunatih zarada, naknada zarada i drugih primanja zaposlenih,
kao i troškovi po osnovu obračunatih naknada po ugovorima sa fizičkim licima.
Na računu 520 - Troškovi zarada i naknada zarada (bruto), iskazuju se troškovi
obračunatih zarada i naknada zarada koje se ne refundiraju (za godišnji odmor, rad na dane
državnih praznika, bolovanje na teret poslodavca, zbog prekida rada bez krivice zaposlenog
i sl.), a u korist računa 450, 451 i 452. U okviru ovog računa mogu se otvoriti posebni računi
kako bi se obezbedili podaci o troškovima neto zarade, poreza i doprinosa.
Na računu 521 - Troškovi poreza i doprinosa na zarade i naknade zarada
na teret poslodavca, iskazuju se troškovi poreza i doprinosa, koji se pri obračunu zarada
i naknada zarada iskazanih na računu 520, plaćaju na teret poslodavca, a u korist računa
453.
Na računu 522 - Troškovi naknada po ugovoru o delu, iskazuju se ukupni
troškovi naknada po ugovoru o delu, a u korist računa 462 i odgovarajućih računa grupe 48
na kojima se iskazuju obaveze za poreze i doprinose.
Na računu 523 - Troškovi naknada po autorskim ugovorima, iskazuju se ukupni
troškovi naknada po osnovu autorskih ugovora, a u korist računa 462 i odgovarajućih računa
grupe 48 na kojima se iskazuju obaveze za poreze i doprinose.
Na računu 524 - Troškovi naknada po ugovoru o privremenim i povremenim
poslovima, iskazuju se ukupni troškovi naknada po osnovu privremenih i povremenih poslova,
a u korist računa 462 i odgovarajućih računa grupe 48 na kojima se iskazuju obaveze za poreze
i doprinose.
Na računu 525 - Troškovi naknada fizičkim licima po osnovu ostalih ugovora,
iskazuju se ukupni troškovi naknada fizičkim licima po napred nepomenutim ugovorima, a u
korist računa 462 i odgovarajućih računa grupe 48 na kojima se iskazuju obaveze za poreze
i doprinose.
Na računu 526 - Troškovi naknada direktoru, odnosno članovima organa upravljanja
i nadzora, iskazuju se ukupni troškovi naknada direktoru, odnosno članovima organa upravljanja
i nadzora.
Na računu 528 - Troškovi angažovanja zaposlenih preko agencija i zadruga,
iskazuju se ukupni troškovi angažovanja zaposlenih preko agencija za zapošljavanje i omladinskih
i drugih zadruga.
Na računu 529 - Ostali lični rashodi i naknade, iskazuju se ukupni troškovi
ostalih ličnih rashoda i naknada kao što su otpremnina za odlazak u penziju, jubilarne nagrade,
naknade troškova smeštaja i ishrane na službenom putu, naknade troškova prevoza na službenom
putu, naknade troškova prevoza na radno mesto i sa radnog mesta, naknade za smeštaj i ishranu
na terenu i ostale naknade troškova zaposlenima, poslodavcima i drugim fizičkim licima.
Član 36
Na računima grupe 53 - Troškovi proizvodnih usluga, iskazuju se proizvodne
usluge na izradi učinaka, transportne usluge, usluge održavanja, zakupnine, troškovi sajmova,
reklame i propagande, troškovi istraživanja, troškovi razvoja i ostale proizvodne usluge.
Na računu 530 - Troškovi usluga na izradi učinaka, iskazuju se usluge na
izradi proizvoda, odnosno učinaka koji su sastavni deo procesa proizvodnje.
Na računu 531 - Troškovi transportnih usluga, iskazuju se transportne usluge
drugih pravnih lica.
Na računu 532 - Troškovi usluga održavanja, iskazuju se troškovi održavanja
nekretnina, postrojenja i opreme, nematerijalne imovine i bioloških sredstava, koji se ne
kapitalizuju.
Na računu 533 - Troškovi zakupa, iskazuju se zakupnine osnovnih sredstava
(opreme i poslovnog, skladišnog i drugog prostora). Na ovom računu iskazuju se i troškovi
zakupa nematerijalne imovine i bioloških sredstava.
Na računu 534 - Troškovi sajmova, iskazuju se troškovi koji nastaju u vezi
sa izlaganjem na sajmovima i drugim izložbama proizvoda, robe i usluga u zemlji i inostranstvu.
Na računu 535 - Troškovi reklame i propagande, iskazuju se usluge po osnovu
izvršene reklame i propagande, kao i troškovi po osnovu reklamnog i propagandnog materijala.
Na računu 536 - Troškovi istraživanja, iskazuju se troškovi istraživanja.
Na računu 537 - Troškovi razvoja, iskazuju se troškovi razvoja.
Na računu 539 - Troškovi ostalih proizvodnih usluga, iskazuju se ostale
proizvodne usluge, usluge zaštite na radu, komunalne usluge, usluge u prometu, troškovi registracije
vozila i mašina, troškovi korišćenja auto puta i troškovi za ostale proizvodne usluge koji
nisu iskazani na posebnim računima u okviru grupe računa 53.
Član 37
Na računima grupe 54 - Troškovi amortizacije i rezervisanja, iskazuju se
troškovi amortizacije nematerijalne imovine i osnovnih sredstava i troškovi rezervisanja
u skladu sa računovodstvenom politikom pravnog lica.
Na računu 540 - Troškovi amortizacije, iskazuju se troškovi amortizacije
nematerijalne imovine i osnovnih sredstava obračunati prema računovodstvenoj politici pravnog
lica, u korist odgovarajućih računa ispravke vrednosti nematerijalnih ulaganja, osnovnih
sredstava i bioloških sredstava u okviru grupe računa 01, 02 i 03.
Na računu 541 - Troškovi rezervisanja, iskazuju se sva rezervisanja koja
se vrše u korist odgovarajućih računa grupe 40 - Dugoročna rezervisanja i računa 463 - Obaveze
za kratkoročna rezervisanja.
Član 38
Na računima grupe 55 - Nematerijalni troškovi, iskazuju se troškovi neproizvodnih
usluga, reprezentacije, premija osiguranja, troškovi platnog prometa, članarina, poreza,
doprinosa i ostali nematerijalni troškovi.
Na računu 550 - Troškovi neproizvodnih usluga, iskazuju se neproizvodne
usluge, kao što su zdravstvene, advokatske usluge, usluge čišćenja i druge neproizvodne usluge
u korist odgovarajućeg računa obaveza iz poslovanja 431 ili 432.
Na računu 551 - Troškovi reprezentacije, iskazuju se izdaci za reprezentaciju,
uključujući i vrednost sopstvenih proizvoda, robe i usluga.
Na računu 552 - Troškovi premija osiguranja, iskazuju se troškovi premija
osiguranja, osim premija po osnovu osiguranja života zaposlenih.
Na računu 553 - Troškovi platnog prometa, iskazuju se usluge platnog prometa
i druge bankarske usluge koje se plaćaju za obavljeni platni promet i izvršene druge bankarske
usluge.
Na računu 554 - Troškovi članarina, iskazuju se članarine poslovnim i drugim
udruženjima, komorama i zadružnim savezima u korist računa 469 - Ostale obaveze.
Na računu 555 - Troškovi poreza i naknada, iskazuju se troškovi poreza
i naknada koji se nadoknađuju na teret troškova u korist računa 482 - Obaveze za poreze,
carine i druge dažbine iz nabavke ili na teret troškova. Troškovi poreza i naknada uključuju
sledeće: porez na imovinu, porez na upotrebu, držanje i nošenje dobara (motornih vozila,
čamaca, aviona, ostalih letelica i oružja), naknadu za korišćenje prirodnog lekovitog faktora
u banji, naknadu za korišćenje voda, naknadu za zaštitu voda i naknadu za izvađeni materijal
iz vodotoka, naknadu za eksploataciju šuma i korišćenje ostalih šumskih proizvoda, naknadu
za eksploataciju rudnog bogatstva, naknadu za korišćenje nacionalnih parkova, naknadu za
korišćenje ribarskog područja, naknadu za puteve prilikom registracije vozila i naknadu za
pristup i priključenje na magistralni i regionalni put i korišćenje objekata i zemljišta
koje pripada tom putu, naknadu za građevinsko zemljište, akcizu plaćenu puštanjem u promet
proizvoda, troškove PDV-a na koji obveznik nema pravo odbitka, niti mogućnosti da ih uključi
u nabavnu vrednost nekog sredstva, druge poreze i naknade koje imaju karakter troškova (razne
vrste taksi i sl.).
Na računu 556 - Troškovi doprinosa, iskazuju se doprinosi koji terete troškove
u korist računa 489 - Ostale obaveze za poreze, doprinose i druge dažbine.
Na računu 557 - Troškovi donacija, iskazuju se troškovi datih donacija
(po osnovu davanja za zdravstvene, obrazovne, naučne, verske i sportske namene, kulturu i
kinematografiju, zaštitu životne sredine, humanitarnu pomoć, odnosno otklanjanje posledica
nastalih u slučaju vanredne situacije, kao i davanja učinjena ustanovama, odnosno pružaocima
usluga socijalne zaštite osnovanim u skladu sa zakonom koji uređuje socijalnu zaštitu i dr.).
Rashodi po osnovu poklanjanja učinaka (po osnovu donacija) koji se evidentiraju na računima
troškova i učinaka u klasi 9, knjiže se na računima te klase zaduženjem računa 980 u korist
računa na kojima se iskazuju ti učinci (računi grupa 91, 95 i 96). U finansijskom knjigovodstvu
rashodi po osnovu poklanjanja učinaka knjiže se zaduženjem računa 557 u korist računa 620.
Na računu 559 - Ostali nematerijalni troškovi, iskazuju se ostali troškovi
za koje nije propisan poseban račun u okviru računa grupe 55 (troškovi oglasa u štampi i
drugim medijima (osim za reklamu i propagandu), takse (administrativne, sudske, registracione,
konzularne, lokalne i dr.), pretplate na časopise i ostali nematerijalni troškovi).
Član 39
Na računima grupe 56 - Finansijski rashodi, iskazuju se rashodi po osnovu
kamata, kursnih razlika, negativni efekti po osnovu valutne klauzule i ostali finansijski
rashodi.
Na računu 560 - Finansijski rashodi iz odnosa sa matičnim, zavisnim i ostalim
povezanim licima, iskazuju se rashodi po osnovu kamata, kursnih razlika, efekata valutne
klauzule i ostali finansijski rashodi iz odnosa sa povezanim licima.
Na računu 562 - Rashodi kamata, iskazuju se rashodi kamata po kreditima,
po obavezama iz dužničko-poverilačkih odnosa, zatezne i druge kamate, osim kamata po osnovu
obaveza prema matičnom, zavisnim i ostalim povezanim pravnim licima. Na ovom računu iskazuju
se kod primaoca lizinga rashodi kamata po finansijskom lizingu.
Na računu 563 - Negativne kursne razlike, iskazuju se negativne kursne
razlike nastale u izveštajnom periodu, osim kursnih razlika iz odnosa prema matičnom, zavisnim
i ostalim povezanim pravnim licima.
Na računu 564 - Rashodi po osnovu efekata valutne klauzule, iskazuju se
negativni efekti proistekli iz zaštite potraživanja, plasmana i obaveza valutnom klauzulom.
Na računu 566 - Rashodi po osnovu ugovorene zaštite od rizika (osim valutne
klauzule), iskazuju se rashodi po osnovu ostalih oblika ugovorene zaštite od rizika (revalorizacija
rastom cena i sl.), osim po osnovu valutne klauzule.
Na računu 569 - Ostali finansijski rashodi, iskazuju se finansijski rashodi
za koje nije propisan poseban račun u okviru računa grupe 56.
Član 40
Na računima grupe 57 - Ostali rashodi, iskazuju se gubici po osnovu prodaje
i rashodovanja nekretnina, postrojenja i opreme i nematerijalne imovine, gubici po osnovu
rashodovanja i prodaje bioloških sredstava, gubici po osnovu prodaje hartija od vrednosti
i učešća u kapitalu pravnih lica, gubici od prodaje materijala, manjkovi, rashodi po osnovu
efekata ugovorene zaštite od rizika, rashodi po osnovu direktnih otpisa potraživanja i ostali
nepomenuti rashodi.
Na računu 570 - Gubici po osnovu rashodovanja i prodaje nematerijalne i
materijalne stalne imovine i prodaje materijala, iskazuju se rashodi nastali po osnovu rashodovanja
i prodaje svih navedenih oblika imovine.
Na računu 574 - Manjkovi, iskazuju se manjkovi sredstava koji se utvrde
na osnovu redovnog ili vanrednog popisa. Manjkovi učinaka koji se evidentiraju na računima
troškova i učinaka u klasi 9, knjiže se na računima te klase zaduženjem računa 982 u korist
računa na kojima se iskazuju ti učinci (računi grupa 91, 95 i 96). U finansijskom knjigovodstvu
manjkovi učinaka knjiže se zaduženjem računa 574 u korist računa 620.
Na računu 575 - Rashodi po osnovu direktnih otpisa potraživanja, iskazuju
se rashodi po osnovu direktnih otpisa potraživanja čija je nenaplativost dokumentovana.
Na računu 576 - Rashodi po osnovu rashodovanja zaliha, iskazuju se rashodi
po osnovu kala, rastura, kvara, loma i sl. zaliha. Rashodi učinaka koji se evidentiraju na
računima troškova i učinaka u klasi 9, knjiže se na računima te klase zaduženjem računa 982
u korist računa na kojima se iskazuju ti učinci (računi grupa 91, 95 i 96). U finansijskom
knjigovodstvu rashodi učinaka knjiže se zaduženjem računa 576 u korist računa 620.
Na računu 577 - Kazne, penali i nadoknade štete, iskazuju se rashodi na
ime kazni, penala i nadoknade štete.
Na računu 579 - Ostali nepomenuti rashodi, iskazuju se ostali rashodi za
koje nije propisan poseban račun u okviru računa grupe 57 (rashodi po osnovu sporova, rashodi
po osnovu naknadno odobrenog rabata po osnovu prodaje, rashodi po osnovu kazni za privredne
prestupe i prekršaje, rashodi po osnovu ugovorenih kazni i penala, rashodi po osnovu naknada
štete trećim licima, rashodi po osnovu PDV na prekomeran kalo, rastur, kvar i lom učinaka
koji padaju na teret preduzeća, rashodi po osnovu naknade za nedovoljan broj zaposlenih osoba
sa invaliditetom i ostali nepomenuti rashodi).
Član 41
Na računima grupe 58 - Rashodi po osnovu usklađivanja vrednosti imovine,
iskazuju se negativni efekti vrednosnih usklađivanja nematerijalne imovine, nekretnina, postrojenja,
opreme i bioloških sredstava, dugoročnih i kratkoročnih finansijskih plasmana, zaliha, potraživanja
u skladu sa podzakonskim aktom kojim se uređuje priznavanje, vrednovanje, prezentacija i
obelodanjivanje pozicija u pojedinačnim finansijskim izveštajima mikro i drugih pravnih lica.
Član 42
Na računima grupe 59 - Efekti promene računovodstvene politike, ispravke
grešaka ranijih perioda i prenos rashoda, iskazuju se rashodi prema nazivima računa ove grupe
i prenos ukupnih rashoda na kraju izveštajnog perioda u skladu sa podzakonskim aktom kojim
se uređuje priznavanje, vrednovanje, prezentacija i obelodanjivanje pozicija u pojedinačnim
finansijskim izveštajima mikro i drugih pravnih lica.
Na računu 591 - Rashodi po osnovu efekata promene računovodstvenih politika,
iskazuju se efekti promena računovodstvene politike koji nisu materijalno značajni.
Na računu 592 - Rashodi po osnovu ispravke grešaka iz ranijih perioda koje
nisu materijalno značajne, iskazuju se ispravke grešaka iz ranijih perioda koje nisu materijalno
značajne.
Na računu 599 - Prenos rashoda, iskazuje se prenos rashoda odobrenjem ovog
računa na teret odgovarajućih računa grupe 71. Na kraju godine vrši se zaključivanje ovog
računa njihovim zaduženjem u korist računa grupe 50 do 59, osim računa 599 - Prenos rashoda.
Klasa 6: Prihodi
Član 43
Na računima grupe 60 - Prihodi od prodaje robe, proizvoda i usluga, iskazuju
se prihodi od prodaje robe, proizvoda i usluga na domaćem i inostranom tržištu prema nazivima
ovih računa.
Na računu 600 - Prihodi od prodaje robe, proizvoda i usluga matičnom, zavisnim
i ostalim povezanim licima, iskazuju se prihodi od prodaje robe, proizvoda i usluga matičnom,
zavisnim i ostalim povezanim licima na domaćem i inostranom tržištu.
Na računu 601 - Prihodi od prodaje robe, iskazuju se prihodi od prodaje
robe na domaćem i inostranom tržištu.
Na računu 602 - Prihodi od prodaje proizvoda, iskazuju se prihodi od prodaje
proizvoda na domaćem i inostranom tržištu.
Na računu 603 - Prihodi od pružanja usluga, iskazuju se prihodi od pružanja
usluga na domaćem i inostranom tržištu.
Član 44
Na računima grupe 61 - Prihodi od aktiviranja robe, proizvoda i usluga,
iskazuju se prihodi po osnovu upotrebe robe, proizvoda i usluga za nematerijalnu imovinu
za osnovna sredstva, za materijal, za prirast osnovnog stada i za sopstveni transport nabavke
materijala i robe, kao i za reprezentaciju.
Na računu 610 - Prihodi od aktiviranja ili potrošnje robe za sopstvene
potrebe, iskazuju se prihodi po osnovu upotrebe robe za nematerijalnu imovinu, osnovna sredstva,
materijal i rezervne delove, kao i za reprezentaciju.
Na računu 611 - Prihodi od aktiviranja ili potrošnje proizvoda za sopstvene
potrebe, iskazuju se prihodi po osnovu upotrebe proizvoda za nematerijalnu imovinu, osnovna
sredstva, materijal i rezervne delove, prirast osnovnog stada i sopstveni transport nabavke
materijala i robe, kao i za reprezentaciju.
Na računu 612 - Prihodi od aktiviranja ili potrošnje usluga za sopstvene
potrebe, iskazuju se prihodi po osnovu potrošnje usluga za nematerijalnu imovinu, osnovna
sredstva, materijal i rezervne delove, prirast osnovnog stada i sopstveni transport nabavke
materijala i robe, kao i za reprezentaciju.
Član 45
Na računima grupe 62 - Promena vrednosti zaliha učinaka, iskazuje se povećanje
ili smanjenje vrednosti zaliha nedovršene proizvodnje, gotovih proizvoda i nedovršenih usluga
na kraju izveštajnog perioda u odnosu na početak perioda.
Na računu 620 - Povećanje vrednosti zaliha nedovršene proizvodnje i usluga
i gotovih proizvoda, iskazuje se povećanje vrednosti zaliha nedovršene proizvodnje, nedovršenih
usluga i gotovih proizvoda na kraju izveštajnog perioda u odnosu na početak perioda, zaduženjem
računa 110, 111 i 120.
Na računu 621 - Smanjenje vrednosti zaliha nedovršene proizvodnje i usluga
i gotovih proizvoda, iskazuje se smanjenje vrednosti zaliha nedovršene proizvodnje, nedovršenih
usluga i gotovih proizvoda na kraju izveštajnog perioda u odnosu na početak perioda, odobrenjem
računa 110, 111 i 120.
Član 46
Na računima grupe 63 - Prihodi od članarina i članskih doprinosa i prihodi
po posebnim propisima, iskazuju se prihodi od članarine i članskih doprinosa poslovnih i
drugih udruženja i prihodi po posebnim propisima prema nazivima ovih računa.
Na računu 630 - Prihodi od članarina, iskazuju se prihodi od članarine
poslovnih i drugih udruženja.
Na računu 631 - Prihodi od članskih doprinosa, iskazuju se prihodi od članskih
doprinosa poslovnih i drugih udruženja.
Na računu 632 - Prihodi po posebnim propisima iz budžeta, iskazuju se prihodi
ostvareni iz budžeta u skladu sa iznosima utvrđenim po posebnim propisima.
Na računu 639 - Prihodi po posebnim propisima iz ostalih izvora, iskazuju
se prihodi ostvareni iz ostalih izvora finansiranja predviđenih posebnim propisima.
Član 47
Na računima grupe 64 - Prihodi od donacija, dotacija, subvencija i sl.,
iskazuju se prihodi prema nazivima računa ove grupe.
Na računu 640 - Prihodi od donacija, dotacija, subvencija i sl. iz republičkog
budžeta, iskazuju se navedeni prihodi koji su ostvareni iz republičkog budžeta.
Na računu 641 - Prihodi od donacija, dotacija, subvencija i sl. iz budžeta
autonomne pokrajine ili lokalne samouprave, iskazuju se navedeni prihodi koji su ostvareni
iz budžeta autonomne pokrajine, odnosno lokalne samouprave.
Na računu 642 - Prihodi od donacija, dotacija i sl. od inostranih vlada
i međunarodnih organizacija, iskazuju se pomenuti prihodi od strane inostranih vlada i međunarodnih
organizacija.
Na računu 643 - Prihodi od donacija, dotacija i sl. od domaćih privrednih
društava, preduzetnika i drugih pravnih lica, iskazuju se pomenuti prihodi od strane domaćih
pravnih lica i preduzetnika.
Na računu 644 - Prihodi od donacija, dotacija i sl. od fizičkih lica iz
zemlje i inostranstva, iskazuju se pomenuti prihodi od strane domaćih i stranih fizičkih
lica.
Na računu 645 - Prihodi od donacija, dotacija i sl. od privatnih fondacija
i pravnih lica (privredna društva, preduzetnici i sl.) iz inostranstva, iskazuju se pomenuti
prihodi od strane privatnih fondacija i pravnih lica iz inostranstva.
Na računu 649 - Ostali prihodi od donacija, dotacija, subvencija i sl.,
iskazuju se ostali prihodi za koje nije predviđen poseban račun u okviru računa grupe 64.
Član 48
Na računima grupe 65 - Prihodi od nefinansijske imovine, iskazuju se prihodi
prema nazivima računa ove grupe.
Na računu 650 - Prihodi od nefinansijske imovine od matičnog, zavisnih
i ostalih povezanih lica, iskazuju se prihodi ostvareni od nefinansijske imovine iz odnosa
sa matičnim, zavisnim i ostalim povezanim licima.
Na računu 651 - Prihodi od zakupa pokretnih i nepokretnih stvari, iskazuju
se prihodi po osnovu davanja u zakup (operativnog lizinga) nematerijalne imovine, nekretnina,
postrojenja i opreme i bioloških sredstava.
Na računu 652 - Prihodi od tantijema i licencnih naknada, iskazuju se prihodi
od naknada po osnovu patenata, žigova, autorskih i ostalih prava.
Na računu 659 - Ostali prihodi od nefinansijske imovine, iskazuju se ostali
prihodi za koje nije predviđen poseban račun u okviru računa grupe 65.
Član 49
Na računima grupe 66 - Prihodi od finansijske imovine (finansijski prihodi),
iskazuju se prihodi od kamata, kursnih razlika, prihodi po osnovu efekata valutne klauzule,
dividendi i ostali finansijski prihodi.
Na računu 660 - Prihodi od finansijske imovine od matičnog, zavisnih i
ostalih povezanih lica, iskazuju se prihodi od kamata, pozitivnih kursnih razlika, dividendi
i ostali finansijski prihodi matičnog, zavisnih i ostalih povezanih lica.
Na računu 661 - Prihodi od kamata, iskazuju se prihodi od kamata po datim
zajmovima, po potraživanjima iz dužničko-poverilačkih odnosa, zateznim i drugim kamatama,
osim kamata po osnovu obaveza prema matičnom, zavisnim i ostalim povezanim licima. Na ovom
računu iskazuju se kod davaoca lizinga prihodi od kamata po finansijskom lizingu.
Na računu 662 - Pozitivne kursne razlike, iskazuju se pozitivne kursne
razlike po osnovu potraživanja i obaveza u izveštajnom periodu, osim kursnih razlika iz odnosa
prema matičnom, zavisnim i ostalim povezanim pravnim licima.
Na računu 663 - Prihodi po osnovu efekata valutne klauzule i ostalih efekata
zaštite od rizika, iskazuju se pozitivni efekti proistekli iz zaštite potraživanja, plasmana
i obaveza valutnom klauzulom i drugim sredstvima zaštite od rizika.
Na računu 664 - Prihodi od dividendi, iskazuju se prihodi ostvareni po
osnovu učešća u kapitalu privrednih društava i drugih pravnih lica.
Na računu 669 - Ostali prihodi od finansijske imovine, iskazuju se ostali
prihodi za koje nije propisan poseban račun u okviru računa grupe 66.
Član 50
Na računima grupe 67 - Ostali prihodi, iskazuju se dobici po osnovu prodaje
nekretnina, postrojenja i opreme (osnovnih sredstava) i nematerijalne imovine, dobici od
prodaje bioloških sredstava, dobici po osnovu prodaje dugoročnih hartija od vrednosti i učešća
u kapitalu, dobici od prodaje materijala, naplaćena otpisana potraživanja, viškovi, prihodi
po osnovu efekata ugovorene zaštite od rizika, prihodi od smanjenja obaveza, prihodi od ukidanja
dugoročnih rezervisanja i ostali nepomenuti prihodi.
Na računu 670 - Dobici od prodaje nematerijalne i stalne imovine i materijala,
iskazuje se prihod od prodaje ovih oblika imovine u iznosu većem od neotpisane vrednosti.
Na računu 671 - Viškovi, iskazuju se viškovi sredstava koji se utvrde na
osnovu redovnog ili vanrednog popisa, osim viškova učinaka. Viškovi učinaka koji se evidentiraju
na računima troškova i učinaka u klasi 9, knjiže se na računima te klase zaduženjem računa
na kojima se iskazuju ti učinci (računi grupa 91, 95 i 96), a u korist računa 982. U finansijskom
knjigovodstvu viškovi učinaka knjiže se zaduženjem računa 621, a u korist računa 671.
Na računu 672 - Naplaćena otpisana potraživanja, iskazuju se prihodi po
osnovu naplate direktno otpisanih potraživanja.
Na računu 673 - Prihodi od smanjenja obaveza, iskazuje se smanjenje obaveza
po osnovu zakona, vanparničnog poravnanja i sl. direktnim otpisivanjem, zaduženjem računa
na kome je obaveza iskazana.
Na računu 674 - Prihodi od ukidanja rezervisanja, iskazuje se ukidanje
neiskorišćenih rezervisanja zaduženjem odgovarajućih računa grupe 40 i računa 463 - Obaveze
za kratkoročna rezervisanja.
Na računu 675 - Prihodi od nadoknade štete i refundacija, iskazuju se prihodi
nastali po osnovu nadoknade štete i refundacije po različitim osnovama.
Na računu 679 - Ostali nepomenuti prihodi, iskazuju se ostali nepomenuti
prihodi za koje nije propisan poseban račun u okviru računa grupe 67.
Član 51
Na računima grupe 68 - Prihodi po osnovu usklađivanja vrednosti imovine,
iskazuju se pozitivni efekti vrednosnih usklađivanja nematerijalnih ulaganja, nekretnina,
postrojenja, opreme i bioloških sredstava, dugoročnih i kratkoročnih finansijskih plasmana,
zaliha, hartija od vrednosti i potraživanja u skladu sa računovodstvenom politikom.
Na računima ove grupe iskazuje se i pozitivan efekat promene fer vrednosti
sredstava, u skladu sa računovodstvenom politikom.
Član 52
Na računima grupe 69 - Efekti promene računovodstvene politike, ispravke
grešaka ranijih perioda i prenos prihoda, iskazuju se dobici prema nazivima računa ove grupe
i prenos ukupnih prihoda na kraju perioda u skladu sa pravilnikom kojim se uređuje priznavanje,
vrednovanje, prezentacija i obelodanjivanje pozicija u pojedinačnim finansijskim izveštajima
mikro i drugih pravnih lica.
Na računu 691 - Prihodi po osnovu efekata promene računovodstvenih politika,
iskazuju se efekti promena računovodstvene politike koji nisu materijalno značajne.
Na računu 692 - Prihodi po osnovu ispravke grešaka iz ranijih perioda koje
nisu materijalno značajne, iskazuju se prihodi po osnovu ispravke grešaka iz ranijih perioda
koje nisu materijalno značajne.
Na računu 699 - Prenos prihoda, iskazuje se prenos prihoda zaduženjem ovog
računa u korist odgovarajućih računa grupe 71. Na kraju godine vrši se zaključivanje ovog
računa njegovim odobrenjem, a na teret pojedinih računa grupe 60 do 69, osim računa 699.
Klasa 7: Otvaranje i zaključak računa stanja i uspeha
Član 53
Na računima grupe 70 - Otvaranje glavne knjige, iskazuju se početna stanja
pojedinih pozicija aktive i pasive na početku svake nove poslovne godine ili u toku godine
pri otpočinjanju poslovanja novog pravnog lica.
Na računu 700 - Otvaranje glavne knjige finansijskog knjigovodstva, iskazuju
se stanja početnih pozicija aktive i pasive na početku svake nove poslovne godine ili u toku
godine ili otpočinjanju poslovanja novog pravnog lica. Otvaranje glavne knjige vrši se zaduženjem
računa 700 u korist računa glavne knjige sa pasivnim saldom, odnosno zaduženjem računa glavne
knjige sa aktivnim početnim saldom a odobrenjem računa 700.
Član 54
Na računima grupe 71 - Zaključak računa uspeha, na datum bilansa, iskazuje
se zaključak računa rashoda i prihoda.
Na računu 710 - Rashodi i prihodi, iskazuje se zaključak računa rashoda
i prihoda, osim viška prihoda nad rashodima i viška rashoda nad prihodima poslovanja koje
se obustavlja, zaduženjem ovog računa u korist računa 599 - Prenos rashoda, odnosno odobrenjem
ovog računa na teret računa 699 - Prenos prihoda. Saldo računa 710 posle prenosa rashoda
i prihoda prenosi se na račun 712 - Prenos ukupnog rezultata.
Na računu 711 - Višak prihoda nad rashodima i višak rashoda nad prihodima
poslovanja koje se obustavlja, iskazuje se zaključak računa, zaduženjem ovog računa u korist
računa 599 - Prenos rashoda, odnosno odobrenjem ovog računa na teret računa 699 - Prenos
prihoda. Saldo računa 711 posle prenosa viška prihoda nad rashodima i viška rashoda nad prihodima
poslovanja koje se obustavlja prenosi se na račun 712 - Prenos ukupnog rezultata.
Na računu 712 - Prenos ukupnog rezultata, iskazuje se prenos viška prihoda
nad rashodima na kraju izveštajnog perioda, zaduženjem ovog računa u korist računa 720 -
Višak prihoda nad rashodima ili višak rashoda nad prihodima, odnosno zaduženjem računa 720
u korist ovog računa, ako je ostvaren višak rashoda nad prihodima.
Član 55
Na računima grupe 72 - Višak prihoda nad rashodima i višak rashoda nad
prihodima, iskazuje se ostvareni višak prihoda nad rashodima ili višak rashoda nad prihodima
na kraju izveštajnog perioda, porez na dobit (porez na razliku prihoda i rashoda), i prenos
prihoda nad rashodima ili rashoda nad prihodima.
Na računu 720 - Višak prihoda nad rashodima ili višak rashoda nad prihodima,
iskazuje se ostvareni višak prihoda nad rashodima ili višak rashoda nad prihodima na kraju
izveštajnog perioda odobrenjem ili zaduženjem ovog računa na teret ili u korist računa 722
- Prenos viška prihoda nad rashodima ili viška rashoda nad prihodima.
Na računu 721 - Poreski rashod perioda, iskazuje se poreski rashod tekućeg
perioda obračunat u skladu sa poreskim propisima zaduženjem ovog računa u korist računa 481
- Obaveze za porez iz rezultata.
Na računu 722 - Prenos viška prihoda nad rashodima ili viška rashoda nad
prihodima, iskazuje se ostvareni višak prihoda nad rashodima ili ostvareni višak rashoda
nad prihodima na kraju izveštajnog perioda zaduženjem ili odobrenjem ovog računa u korist
ili na teret računa 720 i 721. Ostvareni višak prihoda nad rashodima koji nije raspoređen,
na kraju izveštajnog perioda prenosi se zaduženjem računa 722 u korist računa 341 - Neraspoređeni
višak prihoda nad rashodima tekuće godine. Ostvareni višak rashoda nad prihodima na kraju
izveštajnog perioda prenosi se na teret računa 351 - Višak rashoda nad prihodima tekuće godine,
u korist računa 722.
Član 56
Na računima grupe 73 - Zaključak računa stanja, na datum bilansa, iskazuje
se zaključak računa aktive i pasive Bilansa stanja.
Na računu 730 - Izravnanje računa stanja, iskazuje se zaključak računa
glavne knjige finansijskog knjigovodstva zaduženjem ovog računa u korist računa aktive, odnosno
odobrenjem ovog računa na teret računa pasive. Knjiženje na računu 730 vrši se po pojedinim
pozicijama Bilansa stanja. Po izvršenom zaključku svih računa glavne knjige na ovom računu
zbir dugovne i potražne strane je jednak.
Član 57
Na računima grupe 74 - Slobodna grupa, druga pravna lica mogu otvarati
posebne osnovne račune prema sopstvenim potrebama.
Klasa 8: Vanbilansna evidencija
Član 58
Na računima grupe 88 - Vanbilansna aktiva, iskazuju se sredstva uzeta u
operativni lizing (zakup), osim sredstava uzetih u finansijski lizing, materijal i roba primljeni
na obradu i doradu, data jemstva, garancije i druga prava i ostala sredstva koja nisu u vlasništvu
pravnog lica.
Na računima ove grupe iskazuju se i hartije od vrednosti koje su van prometa,
avali, garancije i druga jemstva, kao i imovina koja se nalazi kod drugih subjekata.
Član 59
Na računima grupe 89 - Vanbilansna pasiva, iskazuju se obaveze po osnovu
sredstava iskazanih na računima grupe 88.
Klasa 9: Obračun troškova i učinaka
Član 60
Druga pravna lica koja obavljaju proizvodnu delatnost, u klasi 9 vode osnovne
račune 900 i 901, grupe računa 95 i 96 i račune 980, 981 i 982.
Ostale račune predviđene u klasi 9, proizvodna pravna lica mogu da vode
u skladu sa svojim potrebama i načinom obračuna troškova i učinaka.
Druga pravna lica koja ne obavljaju proizvodne delatnosti ne vode evidenciju
u okviru računa klase 9.
Član 61
Na računima grupe 90 - Računi odnosa sa finansijskim knjigovodstvom, iskazuje
se preuzimanje zaliha i preuzimanje troškova za obračun cene koštanja zaliha nedovršene proizvodnje
i gotovih proizvoda.
Na računu 900 - Račun za preuzimanje zaliha, na početku poslovne godine,
iskazuje se preuzimanje zaliha nedovršene proizvodnje i gotovih proizvoda zaduženjem računa
grupe 95 i 96 u korist ovog računa. Preuzete zalihe na ovom računu iskazuju se u iznosu koji
je iskazan u finansijskom knjigovodstvu na računima grupe 11 i 12.
Na računu 901 - Račun za preuzimanje troškova, iskazuju se troškovi koji
su u finansijskom knjigovodstvu knjiženi na računima grupe 51 do 55, kao i troškovi finansiranja
koji se knjiže zaduženjem odgovarajućih računa grupa 91, 92 i 93, ako se troškovi vode po
mestima troškova, a na teret računa grupe 95 i računa 981, ako se troškovi ne vode po mestima
troškova.
Član 62
Na računima grupe 91 - Materijal i roba, iskazuju se zalihe materijala,
robe i proizvoda i robe u prodavnicama proizvođača, kada se evidencija o stanju, nabavci,
trošenju i prodaji tih zaliha vodi na računima ove grupe u okviru posebnog knjigovodstva
obračuna troškova i učinaka.
Kada se evidencija o stanju, nabavci, trošenju i prodaji zaliha materijala
i robe vodi u finansijskom knjigovodstvu na računima grupa 10 i 13, na računima grupe 91
ne vrši se knjiženje.
Na računu 910 - Materijal, odnosno na posebnim analitičkim računima u okviru
ovog računa iskazuje se evidencija o stanju, nabavci i trošenju zaliha sirovina, osnovnog
i pomoćnog materijala, ostalog materijala, goriva i maziva, alata i inventara koji se u celini
otpisuju u izveštajnom periodu (kao što su sitan inventar, auto-gume i ambalaža, ako se u
celini otpisuju u izveštajnom periodu). Na posebnim analitičkim računima u okviru ovog računa
vode se odstupanja od planskih nabavnih cena, ispravka vrednosti i revalorizacija zaliha.
Preuzimanje početnog stanja materijala knjiži se zaduženjem računa 910 u korist računa 900,
a nabavka u korist računa 901.
Utrošeni materijal knjiži se zaduženjem računa grupe 92, 93, 94 i 95, a
sve u korist računa 910.
Za izlaz materijala vrši se knjiženje i u klasi 5, zaduženjem računa 511,
512, 513, 575 i 576, a u korist računa 510, a za viškove zaduženjem računa 510 u korist računa
671.
Na računu 911 - Roba, na posebnim analitičkim računima, iskazuje se vrednost
zaliha robe u skladištu i stovarištu na veliko, u prodavnicama i drugim maloprodajnim objektima,
u obradi, doradi i manipulaciji, kao i ukalkulisani PDV i razlika u ceni robe.
Preuzimanje početnog stanja robe knjiži se zaduženjem računa 911 u korist
računa 900.
Na računu 912 - Proizvodi i roba u prodavnicama proizvođača, na posebnim
analitičkim računima iskazuje se vrednost zaliha proizvoda i robe u prodavnicama i drugim
maloprodajnim objektima proizvođačkih pravnih lica i preduzetnika, kao i ukalkulisani PDV
i razlika u ceni robe.
Preuzimanje početnog stanja proizvoda i robe knjiži se zaduženjem računa
912, u korist računa 900. Nabavke robe u toku perioda knjiže se zaduženjem računa 912, u
korist računa 901. Prijem sopstvenih proizvoda u prodavnicu u toku perioda knjiži se zaduženjem
računa 912, u korist računa grupe 96.
Prodaja proizvoda i robe iz sopstvenih prodavnica knjiži se zaduženjem
računa 980 - Troškovi prodatih proizvoda i usluga, u korist računa 912.
Član 63
Na računima grupe 92 - Računi mesta troškova nabavke, tehničke uprave i
pomoćnih delatnosti, odnosno na posebnim osnovnim računima koje drugo pravno lice otvori
u okviru računa ove grupe, posle knjiženja u finansijskom knjigovodstvu, iskazuju se odgovarajući
troškovi u korist računa 901 - Račun za preuzimanje troškova.
Član 64
Na računima grupe 93 - Računi glavnih proizvodnih mesta troškova, odnosno
na posebnim osnovnim računima koje drugo pravno lice otvori u okviru računa ove grupe, posle
knjiženja u finansijskom knjigovodstvu, iskazuju se odgovarajući troškovi u korist računa
901 - Račun za preuzimanje troškova.
Član 65
Na računima grupe 94 - Računi mesta troškova uprave, prodaje i sličnih
aktivnosti, odnosno na posebnim osnovnim računima koje drugo pravno lice otvori u okviru
računa ove grupe, posle knjiženja u finansijskom knjigovodstvu, iskazuju se odgovarajući
troškovi u korist računa 901 - Račun za preuzimanje troškova.
Član 66
Na računima grupe 95 - Nosioci troškova, iskazuju se početno stanje nosioca
troškova, direktni troškovi koji se na osnovu dokumentacije mogu povezati za pojedine učinke
i indirektni troškovi koji se na osnovu odgovarajućih ključeva za raspodelu alociraju na
učinke.
Preuzimanje početnog stanja nosioca troškova knjiži se zaduženjem računa
950 do 957 - Nosioci troškova, u korist računa 900.
Na računu 950 do 957 - Nosioci troškova, iskazuju se direktni i indirektni
troškovi zaduženjem pojedinih računa nosilaca troškova u korist računa 901, odnosno u korist
računa grupe 93.
Na računu 958 - Poluproizvodi sopstvene proizvodnje, iskazuju se poluproizvodi
po ceni koštanja zaduženjem pojedinih računa poluproizvoda sopstvene proizvodnje u korist
računa 950 do 957. Utrošak poluproizvoda iskazuje se odobrenjem računa 958 na teret računa
grupe 93 ili na računima 950 do 957.
Na računu 959 - Odstupanja u troškovima nosilaca troškova, iskazuje se
razlika između cena po kojima se vode zalihe nedovršenih učinaka i cena koštanja tih zaliha.
Član 67
Na računima grupe 96 - Gotovi proizvodi, iskazuju se gotovi proizvodi po
ceni koštanja i odstupanja u troškovima gotovih proizvoda.
Preuzimanje početnog stanja gotovih proizvoda knjiži se zaduženjem računa
960 do 968 - Gotovi proizvodi, a u korist računa 900.
Na računu 960 do 968 - Gotovi proizvodi, iskazuju se gotovi proizvodi po
ceni koštanja zaduženjem pojedinih računa gotovih proizvoda u korist računa grupe 95.
Na računu 969 - Odstupanja u troškovima gotovih proizvoda, iskazuje se
razlika između cena po kojima se vode zalihe učinaka gotovih proizvoda i cena koštanja tih
zaliha.
Član 68
Na računima grupe 98 - Rashodi, iskazuju se troškovi prodatih proizvoda
i usluga, troškovi perioda, otpisi, manjkovi, obezvređenje i viškovi zaliha učinaka.
Na računu 980 - Troškovi prodatih proizvoda i usluga, iskazuje se vrednost
prodatih proizvoda i usluga po stvarnim troškovima, zaduženjem ovog računa u korist računa
grupa 95 i 96. Na teret ovog računa knjiži se i vrednost sopstvenih učinaka upotrebljenih
za nematerijalnu imovinu, nekretnine, postrojenja, opremu i biološka sredstva, materijal
i rezervne delove i sopstveni transport nabavke materijala i robe, uključujući i troškove
utovara, istovara i sl.
Na računu 981 - Troškovi perioda, iskazuju se troškovi koji se ne uključuju
u cenu koštanja zaliha nedovršene proizvodnje i gotovih proizvoda, već se direktno nadoknađuju
na teret prihoda izveštajnog perioda.
Na računu 982 - Otpisi, manjkovi i viškovi zaliha učinaka, iskazuje se
vrednost otpisa, manjkova i viškova zaliha nedovršene proizvodnje i gotovih proizvoda. Otpisi
i manjkovi knjiže se zaduženjem računa 982 u korist računa grupe 95 i 96, a viškovi se knjiže
zaduženjem računa grupe 95 i 96 u korist računa 982. Na ovom računu iskazuju se i gubici
od obezvređenja zaliha nedovršene proizvodnje i gotovih proizvoda.
Član 69
Na računima grupe 99 - Računi zaključka, iskazuje se zaključak obračuna
troškova i učinaka.
Na računu 999 - Zaključak obračuna troškova i učinaka, na dan godišnjeg
bilansa, iskazuje se zaključak računa obračuna troškova i učinaka zaduženjem računa 999 u
korist računa koji imaju dugovni saldo i zaduženjem računa koji imaju potražni saldo u korist
računa 999.
III PRELAZNE I ZAVRŠNE ODREDBE
Član 70
Druga pravna lica vrše preknjižavanje sa računa Kontnog okvira propisanih
Pravilnikom o Kontnom okviru i sadržini računa u Kontnom okviru za druga pravna lica ("Službeni
glasnik RS", broj 137/14) na račune Kontnog okvira koji su propisani ovim pravilnikom
na osnovu Uporednog pregleda za preknjižavanje sa računa prethodnog Kontnog okvira na račune
novog Kontnog okvira, koji je odštampan uz ovaj pravilnik i čini njegov sastavni deo.
Član 71
Odredbe ovog pravilnika primenjuju se počev od finansijskih izveštaja koji
se sastavljaju na dan 31. decembra 2021. godine.
Danom početka primene ovog pravilnika prestaje da važi Pravilnik o Kontnom
okviru i sadržini računa u Kontnom okviru za druga pravna lica ("Službeni glasnik RS",
broj 137/14).
Druga pravna lica koji imaju poslovnu godinu različitu od kalendarske,
a koja se završava pre 31. decembra 2021. godine, kao i druga pravna lica koja sastavljaju
vanredne finansijske izveštaje pre 31. decembra 2021. godine, za tu poslovnu godinu, odnosno
za te vanredne finansijske izveštaje, primenjuju Pravilnik o Kontnom okviru i sadržini računa
u Kontnom okviru za druga pravna lica ("Službeni glasnik RS", broj 137/14).
Član 72
Ovaj pravilnik stupa na snagu osmog dana od dana objavljivanja u "Službenom
glasnik Republike Srbije".
KONTNI OKVIR ZA DRUGA PRAVNA LICA
Klasa 0: STALNA IMOVINA
01 - NEMATERIJALNA IMOVINA
011 - Koncesije, patenti, licence, robne i uslužne marke
012 - Softver i ostala prava
013 - Gudvil
014 - Ostala nematerijalna imovina
015 - Nematerijalna imovina u pripremi
016 - Avansi za nematerijalnu imovinu
02 - NEKRETNINE, POSTROJENJA I OPREMA
020 - Poljoprivredno i ostalo zemljište
021 - Građevinsko zemljište
022 - Građevinski objekti
023 - Postrojenja i oprema
024 - Investicione nekretnine
025 - Ostale nekretnine, postrojenja i oprema
026 - Nekretnine, postrojenja i oprema u pripremi
027 - Ulaganja na tuđim nekretninama, postrojenjima i opremi
028 - Avansi za nekretnine, postrojenja i opremu
03 - BIOLOŠKA SREDSTVA
030 - Šume
031 - Višegodišnji zasadi
032 - Osnovno stado
037 - Biološka sredstva u pripremi
038 - Avansi za biološka sredstva
04 - DUGOROČNI FINANSIJSKI PLASMANI
040 - Dugoročni finansijski plasmani u zemlji
041 - Dugoročni finansijski plasmani u inostranstvu
042 - Dugoročni finansijski plasmani matičnom, zavisnim i ostalim povezanim
licima
043 - Ostali dugoročni finansijski plasmani
05 - DUGOROČNA POTRAŽIVANJA
050 - Potraživanja od matičnog, zavisnih i ostalih povezanih lica
052 - Potraživanja po osnovu jemstva
053 - Sporna i sumnjiva potraživanja
054 - Ostala dugoročna potraživanja
Klasa 1: ZALIHE
10 - ZALIHE MATERIJALA
100 - Obračun nabavne vrednosti zaliha materijala, rezervnih delova, alata
i inventara
101 - Materijal
102 - Rezervni delovi
103 - Alat i inventar
104 - Materijal, rezervni delovi, alat i inventar u obradi, doradi i manipulaciji
11 - NEDOVRŠENA PROIZVODNJA I USLUGE
110 - Nedovršena proizvodnja
111 - Nedovršene usluge
119 - Odstupanje od cena proizvodnje i usluga
12 - GOTOVI PROIZVODI
120 - Gotovi proizvodi
13 - ROBA
130 - Obračun nabavke robe
131 - Roba u magacinu
132 - Roba u prometu na veliko
133 - Roba u skladištu, stovarištu i prodavnicama kod drugih lica
134 - Roba u prometu na malo
135 - Roba u obradi, doradi i manipulaciji
136 - Roba u tranzitu
137 - Roba na putu
15 - PLAĆENI AVANSI ZA ZALIHE I USLUGE
150 - Plaćeni avansi za materijal, rezervne delove i inventar u zemlji
151 - Plaćeni avansi za materijal, rezervne delove i inventar u inostranstvu
152 - Plaćeni avansi za robu u zemlji
153 - Plaćeni avansi za robu u inostranstvu
154 - Plaćeni avansi za usluge u zemlji
155 - Plaćeni avansi za usluge u inostranstvu
Klasa 2: KRATKOROČNA POTRAŽIVANJA, KRATKORIČNI FINANSIJSKI
PLASMANI, NOVČANA SREDSTVA I AKTIVNA VREMENSKA RAZGRANIČENJA
20 - POTRAŽIVANJA PO OSNOVU PRODAJE
200 - Kupci u zemlji - matično, zavisna i ostala povezana lica
201 - Kupci u zemlji
202 - Kupci u inostranstvu - matično, zavisna i ostala povezana lica
203 - Kupci u inostranstvu
204 - Ostala potraživanja po osnovu prodaje
22 - DRUGA POTRAŽIVANJA
220 - Potraživanja za kamatu i dividende
221 - Potraživanja od zaposlenih
222 - Potraživanja od državnih organa i organizacija
223 - Potraživanja za članarine i članske doprinose
224 - Potraživanja po osnovu preplaćenih poreza i doprinosa
225 - Potraživanja za naknade zarada koje se refundiraju
226 - Potraživanja po osnovu naknada šteta
227 - Potraživanja za prihode po posebnim propisima
228 - Ostala kratkoročna potraživanja
23 - KRATKOROČNI FINANSIJSKI PLASMANI
230 - Kratkoročni finansijski plasmani matičnim, zavisnim i ostalim povezanim
licima
231 - Kratkoročne pozajmice
232 - Ostali kratkoročni finansijski plasmani
24 - GOTOVINSKI EKVIVALENTI I GOTOVINA
240 - Hartije od vrednosti - gotovinski ekvivalenti
241 - Tekući (poslovni) računi
242 - Izdvojena novčana sredstva i akreditivi
243 - Blagajna
244 - Devizni račun
245 - Devizni akreditivi
246 - Devizna blagajna
248 - Ostala novčana sredstva
249 - Novčana sredstva čije je korišćenje ograničeno ili vrednost umanjena
27 - POREZ NA DODATU VREDNOST
270 - Porez na dodatu vrednost u primljenim fakturama po opštoj stopi (osim
plaćenih avansa)
271 - Porez na dodatu vrednost u primljenim fakturama po posebnoj stopi
(osim plaćenih avansa)
272 - Porez na dodatu vrednost u datim avansima po opštoj stopi
273 - Porez na dodatu vrednost u datim avansima po posebnoj stopi
274 - Porez na dodatu vrednost plaćen pri uvozu dobara po opštoj stopi
275 - Porez na dodatu vrednost plaćen pri uvozu dobara po posebnoj stopi
276 - Porez na dodatu vrednost obračunat na usluge inostranih lica
277 - Naknadno vraćen porez na dodatu vrednost kupcima - stranim državljanima
278 - PDV nadoknada isplaćena poljoprivrednicima
279 - Potraživanja za više plaćeni porez na dodatu vrednost
28 - AKTIVNA VREMENSKA RAZGRANIČENJA
280 - Unapred plaćeni troškovi
281 - Potraživanja za nefakturisani prihod
282 - Razgraničeni troškovi po osnovu obaveza
289 - Ostala aktivna vremenska razgraničenja
Klasa 3: ULOZI (SOPSTVENI IZVORI)
30 - ULOZI (SOPSTVENI IZVORI) OSNIVAČA I DRUGIH LICA
300 - Ulozi (sopstveni izvori) osnivača i drugih lica
33 - REVALORIZACIONE REZERVE I NEREALIZOVANI DOBICI I GUBICI
330 - Revalorizacione rezerve po osnovu revalorizacije nematerijalne imovine,
nekretnina, postrojenja i opreme
331 - Nerealizovani dobici i nerealizovani gubici
34 - NERASPOREĐENI VIŠAK PRIHODA NAD RASHODIMA
340 - Neraspoređeni višak prihoda nad rashodima ranijih godina
341 - Neraspoređeni višak prihoda nad rashodima tekuće godine
35 - VIŠAK RASHODA NAD PRIHODIMA
350 - Višak rashoda nad prihodima ranijih godina
351 - Višak rashoda nad prihodima tekuće godine
Klasa 4: DUGOROČNA REZERVISANJA, OBAVEZE, I PASIVNA VREMENSKA
RAZGRANIČENJA
40 - DUGOROČNA REZERVISANJA
400 - Dugoročna rezervisanja
41 - DUGOROČNE OBAVEZE
410 - Dugoročne obaveze prema matičnom i zavisnim pravnim licima
411 - Dugoročne obaveze prema ostalim povezanim licima
413 - Dugoročni krediti i zajmovi u zemlji
414 - Dugoročni krediti i zajmovi u inostranstvu
415 - Dugoročne obaveze po osnovu finansijskog lizinga
419 - Ostale dugoročne obaveze
42 - KRATKOROČNE FINANSIJSKE OBAVEZE
420 - Kratkoročni krediti i zajmovi od matičnog, zavisnih i ostalih povezanih
lica
422 - Kratkoročni krediti i zajmovi u zemlji
423 - Kratkoročni krediti i zajmovi u inostranstvu
424 - Deo dugoročnih kredita i zajmova koji dospevaju do jedne godine
425 - Deo ostalih dugoročnih obaveza koje dospevaju do jedne godine
429 - Ostale kratkoročne finansijske obaveze
43 - OBAVEZE IZ POSLOVANJA
430 - Primljeni avansi, depoziti i kaucije
431 - Dobavljači u zemlji
432 - Dobavljači u inostranstvu
439 - Ostale obaveze iz poslovanja
45 - OBAVEZA PO OSNOVU ZARADA I NAKNADA ZARADA
450 - Obaveze za neto zarade i naknade zarada, osim naknada zarada koje
se refundiraju
451 - Obaveze za porez na zarade i naknade zarada na teret zaposlenog
452 - Obaveze za doprinose na zarade i naknade zarada na teret zaposlenog
453 - Obaveze za poreze i doprinose na zarade i naknade zarada na teret
poslodavca
454 - Obaveze za neto naknade zarada koje se refundiraju
455 - Obaveze za poreze i doprinose na naknade zarada na teret zaposlenog
koje se refundiraju
456 - Obaveze za poreze i doprinose na naknade zarada na teret poslodavca
koje se refundiraju
46 - DRUGE OBAVEZE
460 - Obaveze po osnovu kamata i troškova finansiranja
461 - Obaveze prema zaposlenima
462 - Obaveze prema fizičkim licima za naknade po ugovorima
463 - Obaveze za kratkoročna rezervisanja
464 - Obaveze za prikupljena sredstva pomoći
469 - Ostale obaveze
47 - OBAVEZE ZA POREZ NA DODATU VREDNOST
470 - Obaveze za porez na dodatu vrednost po izdatim fakturama po opštoj
stopi (osim primljenih avansa)
471 - Obaveze za porez na dodatu vrednost po izdatim fakturama po posebnoj
stopi (osim primljenih avansa)
472 - Obaveze za porez na dodatu vrednost po primljenim avansima po opštoj
stopi
473 - Obaveze za porez na dodatu vrednost po primljenim avansima po posebnoj
stopi
474 - Obaveze za porez na dodatu vrednost po osnovu sopstvene potrošnje
po opštoj stopi
475 - Obaveze za porez na dodatu vrednost po osnovu sopstvene potrošnje
po posebnoj stopi
476 - Obaveze za porez na dodatu vrednost po osnovu prodaje za gotovinu
479 - Obaveze za porez na dodatu vrednost po osnovu razlike obračunatog
poreza na dodatu vrednost i prethodnog poreza
48 - OBAVEZE ZA POREZE, DOPRINOSE I DRUGE DAŽBINE
480 - Obaveze za akcize
481 - Obaveze za porez iz rezultata
482 - Obaveze za poreze, carine i druge dažbine iz nabavke ili na teret
troškova
489 - Ostale obaveze za poreze, doprinose i druge dažbine
49 - PASIVNA VREMENSKA RAZGRANIČENJA
490 - Nastali obračunati troškovi
491 - Naplaćeni prihodi budućeg perioda
494 - Razgraničeni zavisni troškovi nabavke
495 - Odloženi prihodi i primljene donacije
496 - Razgraničeni prihodi po osnovu potraživanja
497 - Razgraničeni prihodi po osnovu uslovljenih donacija
499 - Ostala pasivna vremenska razgraničenja
Klasa 5: RASHODI
50 - NABAVNA VREDNOST PRODATE ROBE
500 - Nabavna vrednost prodate robe
51 - TROŠKOVI MATERIJALA I ENERGIJE
510 - Troškovi materijala za izradu
511 - Troškovi ostalog materijala (režijskog)
512 - Troškovi goriva i energije
513 - Troškovi rezervnih delova
514 - Troškovi jednokratnog otpisa alata i inventara
52 - TROŠKOVI ZARADA, NAKNADA ZARADA I OSTALI LIČNI RASHODI
520 - Troškovi zarada i naknada zarada (bruto)
521 - Troškovi poreza i doprinosa na zarade i naknade zarada na teret poslodavca
522 - Troškovi naknada po ugovoru o delu
523 - Troškovi naknada po autorskim ugovorima
524 - Troškovi naknada po ugovoru o privremenim i povremenim poslovima
525 - Troškovi naknada fizičkim licima po osnovu ostalih ugovora
526 - Troškovi naknada direktoru, odnosno članovima organa upravljanja
i nadzora
528 - Troškovi angažovanja zaposlenih preko agencija i zadruga
529 - Ostali lični rashodi i naknade
53 - TROŠKOVI PROIZVODNIH USLUGA
530 - Troškovi usluga na izradi učinaka
531 - Troškovi transportnih usluga
532 - Troškovi usluga održavanja
533 - Troškovi zakupa
534 - Troškovi sajmova
535 - Troškovi reklame i propagande
536 - Troškovi istraživanja
537 - Troškovi razvoja
539 - Troškovi ostalih proizvodnih usluga
54 - TROŠKOVI AMORTIZACIJE I REZERVISANJA
540 - Troškovi amortizacije
541 - Troškovi rezervisanja
55 - NEMATERIJALNI TROŠKOVI
550 - Troškovi neproizvodnih usluga
551 - Troškovi reprezentacije
552 - Troškovi premija osiguranja
553 - Troškovi platnog prometa
554 - Troškovi članarina
555 - Troškovi poreza i naknada
556 - Troškovi doprinosa
557 - Troškovi donacija
559 - Ostali nematerijalni troškovi
56 - FINANSIJSKI RASHODI
560 - Finansijski rashodi iz odnosa sa matičnim, zavisnim i ostalim povezanim
licima
562 - Rashodi kamata
563 - Negativne kursne razlike
564 - Rashodi po osnovu efekata valutne klauzule
566 - Rashodi po osnovu ugovorene zaštite od rizika (osim valutne klauzule)
569 - Ostali finansijski rashodi
57 - OSTALI RASHODI
570 - Gubici po osnovu rashodovanja i prodaje nematerijalne i materijalne
stalne imovine i materijala
574 - Manjkovi
575 - Rashodi po osnovu direktnih otpisa potraživanja
576 - Rashodi po osnovu rashodovanja zaliha
577 - Kazne, penali i nadoknade štete
579 - Ostali nepomenuti rashodi
58 - RASHODI PO OSNOVU USKLAĐIVANJA VREDNOSTI IMOVINE
580 - Rashodi po osnovu usklađivanja vrednosti bioloških sredstava
581 - Rashodi po osnovu usklađivanja vrednosti nematerijalne imovine
582 - Rashodi po osnovu usklađivanja vrednosti nekretnina, postrojenja
i opreme
583 - Rashodi po osnovu usklađivanja vrednosti dugoročnih finansijskih
plasmana
584 - Rashodi po osnovu usklađivanja vrednosti zaliha materijala i robe
585 - Rashodi po osnovu usklađivanja vrednosti potraživanja i kratkoročnih
finansijskih plasmana
589 - Rashodi po osnovu usklađivanja vrednosti ostale imovine
59 - EFEKTI PROMENE RAČUNOVODSTVENE POLITIKE, ISPRAVKE GREŠAKA RANIJIH
PERIODA I PRENOS RASHODA
591 - Rashodi po osnovu efekata promene računovodstvenih politika
592 - Rashodi po osnovu ispravke grešaka iz ranijih perioda koje nisu materijalno
značajne
599 - Prenos rashoda
Klasa 6: PRIHODI
60 - PRIHODI OD PRODAJE ROBE, PROIZVODA I USLUGA
600 - Prihodi od prodaje robe, proizvoda i usluga matičnom, zavisnim i
ostalim povezanim licima
601 - Prihodi od prodaje robe
602 - Prihodi od prodaje proizvoda
603 - Prihodi od pružanja usluga
61 - PRIHODI OD AKTIVIRANJA ROBE, PROIZVODA I USLUGA
610 - Prihodi od aktiviranja ili potrošnje robe za sopstvene potrebe
611 - Prihodi od aktiviranja ili potrošnje proizvoda za sopstvene potrebe
612 - Prihodi od aktiviranja ili potrošnje usluga za sopstvene potrebe
62 - PROMENA VREDNOSTI ZALIHA UČINAKA
620 - Povećanje vrednosti zaliha nedovršenih i gotovih proizvoda
621 - Smanjenje vrednosti zaliha nedovršenih i gotovih proizvoda
63 - PRIHODI OD ČLANARINA I ČLANSKIH DOPRINOSA I PRIHODI PO POSEBNIM PROPISIMA
630 - Prihodi od članarina
631 - Prihodi od članskih doprinosa
632 - Prihodi po posebnim propisima iz budžeta
639 - Prihodi po posebnim propisima iz ostalih izvora
64 - PRIHODI OD DONACIJA, DOTACIJA, SUBVENCIJA I SL.
640 - Prihodi od donacija, dotacija, subvencija i sl. iz republičkog budžeta
641 - Prihodi od donacija, dotacija, subvencija i sl. iz budžeta autonomne
pokrajine ili lokalne samouprave
642 - Prihodi od donacija, dotacija i sl. od inostranih vlada i međunarodnih
organizacija
643 - Prihodi od donacija, dotacija i sl. od domaćih privrednih društava,
preduzetnika i drugih pravnih lica
644 - Prihodi od donacija i dotacija i sl. od fizičkih lica iz zemlje i
inostranstva
645 - Prihodi od donacija, dotacija i sl. od privatnih fondacija i pravnih
lica (privredna društva, preduzetnici i sl.) iz inostranstva
649 - Ostali prihodi od donacija, dotacija, subvencija i sl.
65 - PRIHODI OD NEFINANSIJSKE IMOVINE
650 - Prihodi od nefinansijske imovine od matičnog, zavisnih i ostalih
povezanih lica
651 - Prihodi od zakupnina pokretnih i nepokretnih stvari
652 - Prihodi od tantijema i licencnih naknada
659 - Ostali prihodi od nefinansijske imovine
66 - PRIHODI OD FINANSIJSKE IMOVINE (FINANSIJSKI PRIHODI)
660 - Prihodi od finansijske imovine od matičnog, zavisnih i ostalih povezanih
lica
661 - Prihodi od kamata
662 - Pozitivne kursne razlike
663 - Prihodi po osnovu efekata valutne klauzule i ostalih efekata zaštite
od rizika
664 - Prihodi od dividendi
669 - Ostali prihodi od finansijske imovine
67 - OSTALI PRIHODI
670 - Dobici od prodaje nematerijalne i stalne imovine i materijala
671 - Viškovi
672 - Naplaćena otpisana potraživanja
673 - Prihodi od smanjenja obaveza
674 - Prihodi od ukidanja rezervisanja
675 - Prihodi od nadoknade štete i refundacija
679 - Ostali nepomenuti prihodi
68 - PRIHODI OD USKLAĐIVANJA VREDNOSTI IMOVINE
680 - Prihodi od usklađivanja vrednosti bioloških sredstava
681 - Prihodi od usklađivanja vrednosti nematerijalne imovine
682 - Prihodi od usklađivanja vrednosti nekretnina, postrojenja i opreme
683 - Prihodi od usklađivanja vrednosti dugoročnih finansijskih plasmana
684 - Prihodi od usklađivanja vrednosti zaliha
685 - Prihodi od usklađivanja vrednosti potraživanja i kratkoročnih finansijskih
plasmana
689 - Prihodi od usklađivanja vrednosti ostale imovine
69 - EFEKTI PROMENE RAČUNOVODSTVENE POLITIKE, ISPRAVKE GREŠAKA RANIJIH
PERIODA I PRENOS PRIHODA
691 - Prihodi po osnovu promene računovodstvenih politika
692 - Prihodi po osnovu ispravke grešaka iz ranijih perioda koje nisu materijalno
značajne
699 - Prenos prihoda
Klasa 7: OTVARANJE I ZAKLJUČAK RAČUNA STANJA I USPEHA
70 - OTVARANJE GLAVNE KNJIGE
700 - Otvaranje glavne knjige
71 - ZAKLJUČAK RAČUNA USPEHA
710 - Rashodi i prihodi
711 - Višak prihoda nad rashodima i višak rashoda nad prihodima poslovanja
koje se obustavlja
712 - Prenos ukupnog rezultata
72 - VIŠAK PRIHODA NAD RASHODIMA I VIŠAK RASHODA NAD PRIHODIMA
720 - Višak prihoda nad rashodima ili višak rashoda nad prihodima
721 - Poreski rashod perioda
722 - Prenos viška prihoda nad rashodima ili viška rashoda nad prihodima
73 - ZAKLJUČAK RAČUNA STANJA
730 - Izravnanje računa stanja
74 - SLOBODNA GRUPA
Klasa 8: VANBILANSNA EVIDENCIJA
88 - VANBILANSNA AKTIVA
880 - Tuđa sredstva uzeta u operativni lizing (zakup)
881 - Preuzeti proizvodi i roba za zajedničko poslovanje
882 - Roba uzeta u komision i konsignaciju
883 - Materijal i roba primljeni na obradu i doradu
884 - Data jemstva, garancije i druga prava
885 - Hartije od vrednosti koje su van prometa
889 - Ostala imovina drugih subjekata
89 - VANBILANSNA PASIVA
890 - Obaveze za sredstva uzeta u operativni lizing (zakup)
891 - Obaveze za preuzete proizvode i robu za zajedničko poslovanje
892 - Obaveze za robu uzetu u komision i konsignaciju
893 - Obaveze za materijal i robu primljenu na obradu i doradu
894 - Obaveze za data jemstva, garancije i druga prava
895 - Obaveze za hartije od vrednosti koje su van prometa
899 - Obaveze za ostalu imovinu drugih subjekata
Klasa 9: OBRAČUN TROŠKOVA I UČINAKA
90 - RAČUNI ODNOSA SA FINANSIJSKIM KNJIGOVODSTVOM
900 - Račun za preuzimanje zaliha
901 - Račun za preuzimanje troškova
91 - MATERIJAL I ROBA
910 - Materijal
911 - Roba
912 - Proizvodi i roba u prodavnicama proizvođača
92 - RAČUNI MESTA TROŠKOVA NABAVKE, TEHNIČKE UPRAVE I POMOĆNIH DELATNOSTI
93 - RAČUNI GLAVNIH PROIZVODNIH MESTA TROŠKOVA
94 - RAČUNI MESTA TROŠKOVA UPRAVE, PRODAJE I SLIČNIH AKTIVNOSTI
95 - NOSIOCI TROŠKOVA
950 do 957 - Nosioci troškova
958 - Poluproizvodi sopstvene proizvodnje
959 - Odstupanja u troškovima nosioca troškova
96 - GOTOVI PROIZVODI
960 do 968 - Gotovi proizvodi
969 - Odstupanja u troškovima gotovih proizvoda
98 - RASHODI
980 - Troškovi prodatih proizvoda i usluga
981 - Troškovi perioda
982 - Otpisi, manjkovi i viškovi zaliha učinaka
99 - RAČUNI ZAKLJUČKA
999 - Zaključak obračuna troškova i učinaka
UPOREDNI PREGLED ZA PREKNJIŽAVANJE SA RAČUNA PRETHODNOG KONTNOG
OKVIRA NA RAČUNE NOVOG KONTNOG OKVIRA
- sadrži samo nove i delimično izmenjene račune -
Red. broj
Preknjižavanje na račun/račune
Sa prethodnih računa
1.
Računi ispravki vrednosti otvoreni u okviru
računa grupe 01
019 - Ispravka vrednosti nematerijalne imovine
2.
Računi ispravki vrednosti otvoreni u okviru
računa grupe 02
029 - Ispravka vrednosti nekretnina, postrojenja
i opreme
3.
Računi ispravki vrednosti otvoreni u okviru
računa grupe 03
039 - Ispravka vrednosti bioloških sredstava
4.
Računi ispravki vrednosti otvoreni u okviru
računa grupe 04
049 - Ispravka vrednosti dugoročnih finansijskih
plasmana
5.
Računi ispravki vrednosti otvoreni u okviru
računa grupe 05
059 - Ispravka vrednosti dugoročnih potraživanja
6.
Računi ispravki vrednosti otvoreni u okviru
računa grupe 10
109 - Ispravka vrednosti materijala, rezervnih
delova, alata i inventara
7.
Računi ispravki vrednosti otvoreni u okviru
računa grupe 13
139 - Ispravka vrednosti robe
8.
Računi ispravki vrednosti otvoreni u okviru
računa grupe 20
209 - Ispravka vrednosti potraživanja od prodaje
9.
Računi ispravki vrednosti otvoreni u okviru
računa grupe 22
229 - Ispravka vrednosti drugih potraživanja
10.
410 - Dugoročne obaveze prema matičnom i zavisnim
pravnim licima
411 - Obaveze prema matičnim i zavisnim pravnim
licima
11.
411 - Dugoročne obaveze prema ostalim povezanim
licima
412 - Obaveze prema ostalim povezanim pravnim
licima
12.
526 - Troškovi naknada direktoru, odnosno
članovima organa upravljanja i nadzora
529 - Ostali lični rashodi i naknade
13.
528 - Troškovi angažovanja zaposlenih preko
agencija i zadruga
529 - Ostali lični rashodi i naknade
14.
640 - Prihodi od donacija, dotacija, subvencija
i sl. iz republičkog budžeta
deo računa grupe 64
15.
641 - Prihodi od donacija, dotacija, subvencija
i sl. iz budžeta autonomne pokrajine ili lokalne samouprave
deo računa grupe 64
16.
642 - Prihodi od donacija, dotacija i sl.
od inostranih vlada i međunarodnih organizacija
deo računa grupe 64
17.
643 - Prihodi od donacija, dotacija i sl.
od domaćih privrednih društava, preduzetnika i drugih pravnih lica
deo računa grupe 64
18.
644 - Prihodi od donacija i dotacija i sl.
od fizičkih lica iz zemlje i inostranstva
deo računa grupe 64
19.
645 - Prihodi od donacija, dotacija i sl.
od privatnih fondacija i pravnih lica
deo računa grupe 64
20.
649 - Ostali prihodi od donacija, dotacija,
subvencija i sl.
deo računa grupe 64