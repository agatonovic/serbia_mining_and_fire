Title: ODLUKAO ADEKVATNOSTI KAPITALA BANKE
URL: https://www.paragraf.rs/propisi/odluka-adekvatnosti-kapitala-banke.html
Extracted: 2025-07-06T23:08:13.117726
================================================================================

Sve informacije o propisu nađite
OVDE
.
Primenjuje se od datuma: 01.10.2025. godine
Tweet
Prijavite se na
mailing listu
!
ODLUKA
O ADEKVATNOSTI KAPITALA BANKE
("Sl. glasnik RS", br. 103/2016,  103/2018,
 88/2019,  67/2020,  98/2020,  137/2020,  59/2021,  67/2022, 137/2022,  48/2023,  110/2023, 102/2024 i 41/2025)
Glava I
OSNOVNE ODREDBE
1. Ovom odlukom propisuju se:
1) elementi i oblici kapitala, način izračunavanja kapitala i adekvatnosti kapitala banke, kao i uslovi i način dobijanja saglasnosti za izračunavanje kapitala i adekvatnosti kapitala banke;
2) kriterijumi za određivanje pokazatelja kapitala banke koji su veći od propisanih, uslovi i način izračunavanja rizične aktive banke, uključujući i uslove za dobijanje saglasnosti za korišćenje pojedinih pristupa za izračunavanje te aktive, kao i uslovi i način davanja saglasnosti za podobnost kreditnih rejtinga koje dodeljuje agencija za rejting.
Ovom odlukom bliže se uređuju izloženosti koje se uključuju u obračun pokazatelja stepena zaduženosti (leveridž) i način izračunavanja tog pokazatelja.
2. Pojedini pojmovi, u smislu ove odluke, imaju sledeće značenje:
1)
izloženost
je pozicija bilansne aktive ili vanbilansna stavka;
2)
prilagođavanje za kreditni rizik
je
zbir specifičnih i opštih prilagođavanja za kreditni rizik, odnosno
zbir svih iznosa za koje je osnovni akcijski kapital banke umanjen da
bi se prikazali gubici koji su isključivo povezani sa kreditnim rizikom
i koji su priznati u bilansu uspeha banke u skladu s međunarodnim
standardima finansijskog izveštavanja, odnosno međunarodnim
računovodstvenim standardima (u daljem tekstu: MSFI/MRS), bez obzira na
to da li su oni rezultat obezvređenja, prilagođavanja vrednosti ili
rezervisanja za gubitke po vanbilansnim stavkama;
3)
opšta prilagođavanja za kreditni rizik
uključuju deo iznosa prilagođavanja za kreditni rizik koji je
neograničeno, u potpunosti i u svakom trenutku raspoloživ za pokriće
gubitaka po osnovu kreditnog rizika koji još uvek nisu nastali i koji
se odnosi na gubitke po osnovu kreditnog rizika za grupu izloženosti za
koju banka trenutno nema dokaza da je gubitak nastao, odnosno uključuju
sledeće gubitke:
- gubitke priznate za pokriće prosečno većih
gubitaka na nivou portfolija koji su zabeleženi tokom poslednjih godina
iako trenutno ne postoji dokaz o realizaciji događaja koji bi doveli do
tog nivoa gubitaka koji je ostvaren u prošlosti,
- gubitke priznate za grupu izloženosti za
koju banka nema dokaza o pogoršanju kreditne sposobnosti, a u slučaju
kojih je, na osnovu prošlog iskustva, određeni stepen neplaćanja
statistički moguć;
4)
specifična prilagođavanja za kreditni rizik
uključuju deo iznosa prilagođavanja za kreditni rizik koji se odnosi na sledeće gubitke:
- gubitke za instrumente merene po fer
vrednosti koji predstavljaju obezvređenje po osnovu kreditnog rizika u
skladu sa MSFI/MRS,
- gubitke nastale kao rezultat tekućih ili
prošlih događaja koji utiču na pojedinačno značajnu izloženost ili
izloženosti koje nisu pojedinačno značajne a procenjuju se na
pojedinačnoj ili grupnoj osnovi,
- gubitke za koje istorijsko iskustvo i
trenutno dostupni podaci ukazuju na to da je gubitak nastao, ali banka
još nije upoznata s tim koja pojedinačna izloženost je pretrpela te
gubitke;
5)
javna administrativna tela
su pravna lica u javnom sektoru koja su pod nadzorom organa javne vlasti i koja nisu osnovana radi sticanja dobiti;
6)
međunarodna razvojna banka
je
pravno lice čiji su većinski vlasnici iz najmanje tri države i čija je
osnovna delatnost obezbeđenje sredstava za finansiranje ekonomskog
razvoja svih država članica ili samo izabrane grupe država;
7)
mala i srednja preduzeća
su
privredna društva koja se, u skladu sa zakonom kojim se uređuje
računovodstvo, svrstavaju u mikro, mala ili srednja pravna lica;
8)
agencija za rejting
je pravno lice čija je pretežna delatnost dodeljivanje kreditnih rejtinga pravnim licima i/ili finansijskim instrumentima;
9)
podobna agencija za rejting
je agencija za rejting koja se nalazi se na listi koju objavljuje Narodna banka Srbije;
10)
izabrana agencija za rejting
je
podobna agencija za rejting čije je kreditne rejtinge određena banka
izabrala da koristi za utvrđivanje pondera kreditnog rizika za
pojedinačne klase izloženosti;
11)
mapiranje kreditnih rejtinga
označava proces raspoređivanja pojedinačnih kreditnih rejtinga podobne agencije za rejting u nivoe kreditnog kvaliteta;
12)
zahtevani kreditni rejting
jeste kreditni rejting koji je agencija za rejting dodelila na osnovu sopstvene procene, a na izričit zahtev klijenta;
13)
stambena nepokretnost
je kuća,
stan i delovi stambene zgrade koji su namenjeni stanovanju, garaža,
odnosno garažno mesto zajedno sa stanom, kao i zemljište s građevinskom
dozvolom za izgradnju kuće, s tim što se vikendice ne smatraju
stambenom nepokretnošću;
14)
tržišna vrednost nepokretnosti
označava procenjeni novčani iznos za koji nepokretnost, na dan
utvrđivanja njene vrednosti, može biti prodata, pod uslovom da kupac i
prodavac postupaju dobrovoljno, informisano, oprezno i bez prinude, pri
čemu ova vrednost mora biti transparentno i jasno dokumentovana i mora
je utvrditi ovlašćeni procenjivač;
15)
ovlašćeni procenjivač
je lice koje je, u skladu sa zakonom
kojim se uređuje profesija procenitelja vrednosti nepokretnosti, ovlašćeno da vrši procenu
nepokretnosti, kao i organ koji je, u skladu sa zakonom kojim se uređuju poreski postupak
i poreska administracija, nadležan za vođenje poreskog postupka, pri čemu ovo lice ne može
biti lice povezano s dužnikom na način utvrđen Zakonom o bankama i ne može biti uključeno
u proces odobravanja plasmana ili prodaju nepokretnosti;
16)
špekulativno finansiranje poslova sa nepokretnostima
je kreditiranje sticanja ili unapređenja zemljišta ili izgradnje na
zemljištu koje je u vezi s nepokretnošću ili sticanja/unapređenja
nepokretnosti, s namerom preprodaje radi sticanja dobiti;
17)
finansiranje trgovine
je
finansiranje razmene robe i usluga putem finansijskih instrumenata i
usluga (uključujući i garancije i jemstva) sa fiksnim rokom dospeća, po
pravilu kraćim od jedne godine, bez mogućnosti automatskog obnavljanja;
18)
pokrivene obveznice
su dužničke hartije od vrednosti čije je izdavanje uređeno posebnim zakonom, a koje ispunjavaju sledeće uslove:
- da je njihov izdavalac banka, odnosno
pravno lice van Republike Srbije čija je pretežna delatnost primanje
depozita i odobravanje kredita za svoj račun i koje je pod nadzorom
nadležnog organa radi zaštite prava vlasnika ovih obveznica,
- da su obezbeđene imovinom koja pruža
dovoljno pokriće za izmirenje obaveza po ovim obveznicama u celokupnom
periodu do njihovog dospeća i da se sredstva od prodaje tih obveznica
plasiraju u tu imovinu,
- da u slučaju stečaja ili likvidacije
izdavaoca obveznica vlasnici obveznica, u skladu s tim zakonom, imaju
razlučno pravo u odnosu na imovinu koja služi kao obezbeđenje;
19)
pristup zasnovan na internom rejtingu (internal ratings-based approach)
(u daljem tekstu: IRB pristup) jeste pristup u kome banka radi
izračunavanja kapitalnih zahteva za kreditni rizik primenjuje interne
rejting sisteme;
20)
osnovni IRB pristup (foundation IRB approach)
(u daljem tekstu: FIRB pristup) jeste vrsta IRB pristupa u kome banka
primenjuje sopstvene procene verovatnoće neizmirenja obaveza (PD
parametar) i propisane procene gubitka usled nastanka neizmirenja
obaveza (LGD parametar), faktora konverzije i efektivne ročnosti (M
parametar);
21)
napredni IRB pristup (advanced IRB approach)
(u daljem tekstu: AIRB pristup) jeste vrsta IRB pristupa u kome banka
primenjuje sopstvene procene verovatnoće neizmirenja obaveza (PD
parametar), sopstvene procene gubitka usled nastanka neizmirenja
obaveza (LGD parametar) i faktora konverzije i, ako je primenljivo,
sopstvene procene efektivne ročnosti (M parametar);
22)
verovatnoća nastupanja statusa neizmirenja obaveza (probability of default)
(u daljem tekstu: PD parametar) jeste verovatnoća da će druga ugovorna
strana ući u status neizmirenja obaveza u periodu od godinu dana od
dana vršenja procene;
23)
gubitak usled nastupanja statusa neizmirenja obaveza (loss given default)
(u daljem tekstu: LGD parametar) označava odnos iznosa gubitka
ostvarenog usled nastupanja statusa neizmirenja obaveza druge ugovorne
strane i iznosa izloženosti prema toj strani u trenutku u kom je ovaj
status nastupio, pri čemu se pod gubitkom podrazumeva ekonomski gubitak
utvrđen uz uzimanje u obzir vremenske vrednosti novca (odnosno
uključujući i znatne efekte svođenja na sadašnju vrednost -
diskontovanja), kao i znatne direktne i indirektne troškove u vezi s
naplatom potraživanja;
24)
očekivani gubitak za kreditni rizik (expected loss)
(u daljem tekstu: EL parametar) označava odnos između iznosa
izloženosti za koji se očekuje da neće biti naplaćen zbog mogućeg
nastupanja statusa neizmirenja obaveza druge ugovorne strane ili zbog
smanjenja vrednosti kupljenog potraživanja u periodu od godinu dana i
iznosa izloženosti u trenutku nastupanja ovog statusa;
25)
faktor konverzije
označava odnos
neiskorišćenog iznosa vanbilansne obaveze za koji se očekuje da će biti
iskorišćen u trenutku nastupanja statusa neizmirenja obaveza i trenutno
neiskorišćenog iznosa vanbilansne obaveze, pri čemu je iznos
vanbilansne obaveze jednak odobrenom limitu koji je poznat dužniku,
osim kad je iznos limita koji nije poznat dužniku veći;
26)
efektivna ročnost (maturity)
(u daljem tekstu: M parametar) označava najduži mogući preostali period u kome se očekuje da dužnik izmiri svoju obavezu;
27)
tehnika ublažavanja kreditnog rizika
označava korišćenje instrumenata kreditne zaštite radi smanjenja
kreditnog rizika kome je banka izložena po osnovu jedne ili više
izloženosti;
28)
instrumenti materijalne kreditne zaštite
su instrumenti čijim korišćenjem banka smanjuje kreditni rizik kome je
izložena, i to po osnovu prava da, u slučaju neizmirenja obaveza
dužnika banke ili nastanka drugog ugovorenog kreditnog događaja koji se
odnosi na tog dužnika:
- unovči ili ostvari prenos, prisvajanje ili zadržavanje određene imovine, ili
- smanji iznos izloženosti za iznos
potraživanja prema banci ili izloženost zameni iznosom razlike između
iznosa ove izloženosti i iznosa potraživanja prema banci;
29)
instrumenti nematerijalne kreditne zaštite
su instrumenti čijim korišćenjem banka smanjuje kreditni rizik kome je
izložena, a to smanjenje nastaje po osnovu obaveze trećeg lica da
izvrši plaćanje određenog iznosa banci u slučaju neizmirenja obaveza
dužnika banke ili nastanka drugog ugovorenog kreditnog događaja koji se
odnosi na tog dužnika;
30)
odnosna izloženost
je pozicija bilansne aktive ili vanbilansna stavka za koju je pribavljena kreditna zaštita;
31)
kreditni događaj
je ugovorom određen događaj ili okolnosti čijim nastupanjem banka stiče pravo korišćenja instrumenata kreditne zaštite;
32)
transakcija s pravom dodatnog obezbeđenja (capital market-driven transaction)
jeste transakcija kod koje banka ima pravo da, tokom trajanja ugovora,
od dužnika, založnog dužnika ili drugog lica koje je dalo sredstvo
obezbeđenja zahteva dodatna sredstva obezbeđenja najmanje na dnevnom
nivou ako se vrednost postojećeg sredstva obezbeđenja (margina) tokom
trajanja ugovora smanji;
33)
transakcija bez prava dodatnog obezbeđenja (secured lending transaction)
jeste transakcija kod koje banka nema pravo iz odredbe pod 32) ove tačke;
34)
kreditni derivat
je izvedeni
finansijski instrument, tj. ugovor kojim se pružalac kreditne zaštite
obavezuje da, u slučaju nastupanja statusa neizmirenja obaveza dužnika
ili drugog ugovorenog kreditnog događaja, korisniku te zaštite isplati
jedan od sledećih iznosa:
- iznos smanjenja vrednosti referentne obaveze u odnosu na njenu inicijalnu vrednost (
cash settlement variable
),
- iznos celokupne vrednosti referentne obaveze u zamenu za prenos te obaveze ili drugog ekvivalentnog finansijskog instrumenta (
deliverable obligation
),
- ugovoreni fiksni iznos (
binary payout
);
35)
referentna obaveza
je obaveza koja
se koristi za utvrđivanje vrednosti novčane obaveze pružaoca zaštite po
kreditnom derivatu ili obaveza koja se prenosi na pružaoca zaštite po
tom derivatu;
36)
CDS derivat (Credit Default Swap)
jeste vrsta kreditnog derivata kojim se pružalac kreditne zaštite
obavezuje da će korisniku te zaštite izmiriti gubitak u slučaju
neizmirenja obaveza dužnika ili nekog drugog ugovorenog kreditnog
događaja, za šta mu korisnik kreditne zaštite plaća odgovarajuću
naknadu;
37)
TRS derivat (Total Return Swap)
jeste vrsta kreditnog derivata kojim korisnik kreditne zaštite sve
novčane tokove po odnosnoj izloženosti prenosi pružaocu te zaštite, za
šta mu pružalac kreditne zaštite plaća odgovarajuću naknadu obračunatu
na osnovu referentne kamatne stope uvećane za određenu maržu, pri čemu:
- ako je vrednost ove izloženosti na dan
dospeća TRS derivata veća od njene vrednosti u trenutku zaključivanja
ugovora - korisnik kreditne zaštite isplaćuje pružaocu te zaštite
razliku u vrednosti te izloženosti,
- ako je vrednost ove izloženosti na dan
dospeća TRS derivata manja od njene vrednosti u trenutku zaključivanja
ugovora - pružalac kreditne zaštite isplaćuje korisniku te zaštite
razliku u vrednosti te izloženosti,
- ako nastupi status neizmirenja obaveza
dužnika ili nekog drugog ugovorenog kreditnog događaja - ugovor se
raskida, a gubitak snosi pružalac kreditne zaštite;
38)
faktor volatilnosti (haircut)
označava korektivni faktor koji odražava volatilnost cena ili deviznog
kursa i koji se koristi za prilagođavanje vrednosti izloženosti ili
vrednosti sredstva obezbeđenja;
39)
CLN derivat (Credit Linked Note)
jeste vrsta kreditnog derivata sa ugrađenim CDS derivatom čije dospeće
je po pravilu jednako dospeću odnosne imovine a koji korisniku kreditne
zaštite omogućava prenos rizika povezanog sa odnosnom imovinom na
pružaoca kreditne zaštite, pri čemu taj pružalac prima uvećanu redovnu
kuponsku isplatu, a po dospeću instrumenta i njegovu vrednost, osim u
slučaju da pre tog dospeća instrumenta nastupi ugovoreni kreditni
događaj na odnosnoj imovini;
40)
grupni kreditni derivat (basket credit derivative)
jeste vrsta kreditnog derivata kojim se na pružaoca kreditne zaštite
prenosi kreditni rizik za više od jedne izloženosti, odnosno grupe
izloženosti;
41)
kreditni derivat sa prvim neizmirenjem obaveze (first-to-default credit derivative)
jeste vrsta grupnog kreditnog derivata kod kojeg se pružalac kreditne
zaštite obavezuje da će korisniku te zaštite izmiriti gubitak u slučaju
nastupanja statusa neizmirenja obaveza bilo koje od izloženosti
obuhvaćenih ugovorom koji je osnov ovog derivata, usled kojeg taj
ugovor prestaje da važi;
42)
kreditni derivat sa n-tim neizmirenjem obaveze (n
th
-to-default credit derivative)
jeste vrsta grupnog kreditnog derivata kod kojeg se pružalac kreditne
zaštite obavezuje da će korisniku te zaštite izmiriti gubitak u slučaju
nastupanja statusa neizmirenja obaveze
n
-te izloženosti iz grupe koja je obuhvaćena tim ugovorom;
43)
sekjuritizacija
predstavlja jednu
ili više transakcija kojima se prenosi kreditni rizik po osnovu jedne
izloženosti ili skupa izloženosti, pri čemu je taj rizik podeljen u
tranše, a transakcija, odnosno transakcije imaju sledeće
karakteristike:
- plaćanja u vezi s transakcijom ili transakcijama zavise od naplata po osnovu izloženosti ili skupa izloženosti,
- podređenost tranše određuje raspodelu gubitaka u toku trajanja transakcije ili skupa transakcija;
44)
resekjuritizacija
je sekjuritizacija kod koje je najmanje jedna od izloženosti sekjuritizovana pozicija;
45)
tradicionalna sekjuritizacija
je
sekjuritizacija u kojoj banka inicijator prenosi sekjuritizovane
izloženosti na društvo za sekjuritizaciju, na osnovu čega to društvo
izdaje hartije od vrednosti obezbeđene imovinom koje se prodaju
investitorima, a po kojima banka inicijator nema obavezu plaćanja;
46)
sintetička sekjuritizacija
je
sekjuritizacija u kojoj banka inicijator ne prenosi sekjuritizovane
izloženosti, već prenosi kreditni rizik po osnovu tih izloženosti,
njihovim grupisanjem u tranše, koristeći kreditne derivate ili
garancije;
47)
inicijator
je:
- pravno lice koje je samostalno ili preko
povezanih lica, direktno ili indirektno, strana u ugovoru na osnovu
kojeg su nastale obaveze ili potencijalne obaveze dužnika ili
potencijalnog dužnika a koje su dovele do izloženosti koja je
sekjuritizovana, ili
- pravno lice koje kupuje izloženosti od trećih lica za svoj račun i nakon toga vrši njihovu sekjuritizaciju;
48)
društvo za sekjuritizaciju (securitisation special-purpose entity)
je pravno lice koje nije banka i koje je osnovano za obavljanje poslova
jedne ili više sekjuritizacija, koje obavlja isključivo poslove koji se
odnose na sekjuritizaciju, čija organizaciona struktura omogućava
razdvajanje obaveza tog društva od obaveza banke inicijatora i čiji
vlasnici ili druga lica sa odgovarajućim pravima u tom društvu mogu da
otuđe ili opterete ta prava bez ograničenja;
49)
sponzor
je banka koja uspostavlja
program komercijalnih zapisa obezbeđenih imovinom ili drugi program
sekjuritizacije putem kojeg kupuje izloženosti od trećih lica i koja
upravlja tim programima;
50) i
nvestitor
je vlasnik hartija od
vrednosti, odnosno lice koje je preuzelo kreditni rizik po osnovu
sekjuritizovanih izloženosti, osim banke inicijatora, sponzora i
servisera;
51)
serviser
je pravno lice koje na
dnevnoj osnovi upravlja skupom kupljenih potraživanja ili odnosnim
izloženostima za račun investitora i drugih poverilaca u
sekjuritizaciji;
52)
sekjuritizovane izloženosti
su izloženosti koje su predmet sekjuritizacije;
53)
sekjuritizovana pozicija
je
izloženost, odnosno skup izloženosti koji je nastao na osnovu
sekjuritizacije (npr. hartije od vrednosti koje je izdalo društvo za
sekjuritizaciju, okvirne linije za likvidnost, transakcije po osnovu
kamatnih i valutnih finansijskih derivata ili kreditnih derivata);
54)
resekjuritizovana pozicija
je izloženost, odnosno skup izloženosti koji je nastao na osnovu resekjuritizacije;
55)
pozicija prvog gubitka
je
sekjuritizovana pozicija koja je poslednja u redosledu naplate
potraživanja u određenoj sekjuritizaciji, odnosno sekjuritizovana
pozicija koja je podređena svim ostalim sekjuritizovanim pozicijama u
toj sekjuritizaciji i koja prva snosi gubitke koji nastaju po osnovu
sekjuritizovanih izloženosti, čime pruža zaštitu poziciji drugog
gubitka i, kada je primenljivo, drugim sekjuritizovanim pozicijama s
pravom prvenstva naplate;
56)
središnja sekjuritizovana pozicija (mezzanine securitisation position)
je sekjuritizovana pozicija:
- na koju se primenjuje ponder rizika niži od 1.250%,
- koja nije prva u redosledu naplate potraživanja u određenoj sekjuritizaciji,
- koja je u redosledu naplate potraživanja
podređena svim sekjuritizovanim pozicijama u toj sekjuritizaciji
kojima, u skladu sa standardizovanim pristupom iz glave IV odeljak 4.
pododeljak 4. deo pod a) ove odluke, odgovara nivo kreditnog kvaliteta
1, odnosno u skladu sa IRB pristupom iz glave IV odeljak 4. pododeljak
4. deo pod b) ove odluke, nivo kreditnog kvaliteta 1 ili 2;
57)
okvirna linija za likvidnost
je sekjuritizovana pozicija po osnovu ugovorne obaveze o obezbeđenju sredstava za blagovremenu isplatu investitora;
58)
pozicija sa rejtingom
je sekjuritizovana pozicija kojoj je dodeljen rejting podobne agencije za rejting;
59)
pozicija bez rejtinga
je sekjuritizovana pozicija kojoj nije dodeljen rejting podobne agencije za rejting;
60)
tranša
je ugovorom ustanovljen
segment kreditnog rizika koji je povezan sa jednom ili više
izloženosti, pri čemu pozicija u tom segmentu podrazumeva kreditni
rizik koji se razlikuje od kreditnog rizika pozicije istog iznosa u
bilo kom drugom takvom segmentu, ne uzimajući u obzir efekte kreditne
zaštite koju treća strana direktno pruža vlasnicima pozicija u tom ili
drugim segmentima;
61)
trgovanje zasnovano na korelacijama (correlation trading)
je strategija trgovanja zasnovana na praćenju prosečne povezanosti (korelacije) instrumenata;
62)
poboljšanje kreditnog kvaliteta
je
ugovorna odredba kojom se poboljšava kreditni kvalitet sekjuritizovane
pozicije u odnosu na kvalitet koji bi ta pozicija imala da nije
obezbeđeno ovo poboljšanje, uključujući poboljšanja koja proizlaze iz
postojanja više podređenih tranši u sekjuritizaciji i druge vrste
kreditne zaštite;
63)
opcija otkupa (clean-up call option)
je ugovorna opcija koja omogućava banci inicijatoru da otkupi ili
poništi sekjuritizovane pozicije pre nego što su izmirene sve obaveze
po osnovu sekjuritizovanih izloženosti a iznos preostalih izloženosti
padne ispod ugovorenog nivoa;
64)
K
IRB
predstavlja zbir 8% iznosa rizikom ponderisanih sekjuritizovanih
izloženosti, pod pretpostavkom da one nisu sekjuritizovane, i iznosa
očekivanih gubitaka po osnovu tih izloženosti izračunatih korišćenjem
IRB pristupa;
65)
program komercijalnih zapisa obezbeđenih imovinom (asset-backed commercial paper)
(u daljem tekstu: ABCP program) jeste program sekjuritizacije u kojem
se hartije od vrednosti najčešće emituju u formi komercijalnih zapisa
sa inicijalnim rokom dospeća do godinu dana;
66)
revolving izloženost
je izloženost
kod koje je ugovoren limit a čiji se iskorišćeni iznos može menjati na
osnovu odluke dužnika da odobrena sredstva koristi ili otplaćuje;
67)
revolving sekjuritizacija
je
sekjuritizacija čija se struktura menja usled dodavanja ili
isključivanja izloženosti iz skupa sekjuritizovanih izloženosti, bez
obzira na to da li dolazi do promene iznosa izloženosti;
68)
odredba o prevremenoj otplati (early amortisation provision)
je ugovorna klauzula u sekjuritizaciji revolving izloženosti ili
revolving sekjuritizaciji, koja predviđa da se, u slučaju nastupanja
definisanog događaja, pozicije investitora obavezno otplaćuju pre roka
dospeća emitovane hartije od vrednosti;
69)
rizik izmirenja/isporuke
je
mogućnost nastanka negativnih efekata na finansijski rezultat i kapital
banke po osnovu neizmirenih transakcija ili usled neizvršavanja obaveze
druge ugovorne strane po transakcijama slobodne isporuke na ugovoreni
datum izmirenja/isporuke (
due delivery date
);
70)
neizmirena transakcija
jeste transakcija u vezi s hartijama od vrednosti, stranim valutama ili robom (izuzev transakcija po osnovu repo i
reverse repo
ugovora
i ugovora o davanju i uzimanju u zajam hartija od vrednosti ili robe)
koja se izmiruje prema principu "istovremena isporuka i plaćanje" (
delivery versus payment
), a koja nije realizovana na ugovoreni datum zbog kašnjenja druge ugovorne strane u izmirivanju obaveze;
71)
slobodna isporuka
je transakcija u vezi s hartijama od vrednosti, stranim valutama ili robom (izuzev transakcija po osnovu repo i
reverse repo
ugovora i ugovora o davanju i uzimanju u zajam hartija od vrednosti ili
robe) kod koje postoji neusklađenost trenutka plaćanja i isporuke,
odnosno koja se ne izmiruje prema principu "istovremena isporuka i
plaćanje", tako da jedna ugovorna strana može izvršiti
plaćanje/isporuku pre nego što druga ugovorna strana izvrši svoju
obavezu;
72)
rizik druge ugovorne strane (counterparty risk)
jeste rizik od neizmirenja obaveze druge ugovorne strane u transakciji
pre konačnog poravnanja novčanih tokova transakcije, odnosno izmirenja
novčanih obaveza po toj transakciji;
73)
repo ugovor
je ugovor kojim banka
prodaje hartije od vrednosti ili robu uz obavezu njihovog ponovnog
otkupa, odnosno otkupa hartija od vrednosti ili robe sa istim
karakteristikama po unapred utvrđenoj ceni i na unapred, odnosno
naknadno utvrđen budući datum koji određuje banka, a
reverse repo
ugovor je ugovor kojim banka kupuje hartije od vrednosti ili robu uz
obavezu njihove ponovne prodaje, odnosno prodaje hartija od vrednosti
ili robe sa istim karakteristikama po unapred utvrđenoj ceni i na
unapred, odnosno naknadno utvrđen budući datum koji odredi prodavac -
pri čemu i repo i reverse repo ugovor treba da ispune sledeće uslove:
- da banka, odnosno druga ugovorna strana prenese vlasništvo na hartijama od vrednosti ili robi koji su predmet tog ugovora,
- da banka hartije od vrednosti ili robu koji su predmet tog ugovora može preneti samo jednoj ugovornoj strani;
74)
repo transakcija
je transakcija uređena repo ili reverse repo ugovorom;
75)
jednostavni repo ugovor
je repo
ili reverse repo ugovor sa jednim odnosnim instrumentom ili grupom
sličnih instrumenata, za razliku od ugovora koji se odnose na više
kompleksnih instrumenata (npr. na skup imovine);
76)
ugovor o davanju u zajam hartija od vrednosti ili robe
je ugovor kojim banka pozajmljuje hartije od vrednosti ili robu drugoj
ugovornoj strani uz odgovarajuće sredstvo obezbeđenja i uz obavezu te
ugovorne strane da ove hartije ili robu vrati na tačno utvrđen datum
ili na zahtev banke;
77)
ugovor o uzimanju u zajam hartija od vrednosti ili robe
je ugovor kojim druga ugovorna strana pozajmljuje hartije od vrednosti
ili robu banci uz odgovarajuće sredstvo obezbeđenja i uz obavezu banke
da ove hartije ili robu vrati na tačno utvrđeni datum ili na zahtev te
ugovorne strane;
78)
transakcija finansiranja hartijama od vrednosti
je transakcija kod koje se hartije od vrednosti koriste za
pozajmljivanje novčanih sredstava i obrnuto (repo transakcije, reverse
repo transakcije, transakcije davanja ili uzimanja u zajam hartija od
vrednosti drugoj ugovornoj strani i dr.);
79)
OTC finansijski derivat
je finansijski derivat kojim se trguje na vanberzanskom tržištu;
80)
roba
označava materijalne
proizvode kojima se trguje na organizovanom tržištu (npr.
poljoprivredni proizvodi, minerali - uključujući i naftu, plemeniti
metali - isključujući zlato), kao i finansijske derivate koji se odnose
na te proizvode;
81)
finansiranje robe
označava
poziciju u knjizi trgovanja koja proizlazi iz poslova terminske prodaje
robe, pri čemu su troškovi finansiranja robe unapred poznati i ne
menjaju se do datuma terminske prodaje;
82
) transakcija s dugim rokom izmirenja (long settlement transaction)
jeste transakcija u kojoj se jedna ugovorna strana obavezuje da će
hartije od vrednosti, robu ili određeni iznos u stranoj valuti preneti,
odnosno isporučiti za novčani iznos, druge finansijske instrumente ili
robu, pri čemu je ugovorom određeni period između datuma trgovanja i
datuma izmirenja, odnosno isporuke duži od perioda koji predstavlja
tržišni standard za datu transakciju ili duži od pet radnih dana od
datuma kad je transakcija ugovorena - zavisno od toga koji je period
kraći;
83)
transakcija kreditiranja trgovine hartijama od vrednosti (margin lending transaction)
jeste transakcija u kojoj banka odobrava kredit za kupovinu, prodaju, prenos ili trgovanje hartijama od vrednosti;
84)
standardizovani sporazum o netiranju (master netting agreement)
jeste ugovor kojim se uređuju prebijanje međusobnih potraživanja i
obaveza ugovornih strana nastalih po osnovu više pojedinačnih pravnih
poslova (transakcija) i uslovi pod kojima se to prebijanje vrši kad su
predmeti ovih pravnih poslova različiti, kao i to da neizvršenje
plaćanja jedne ugovorne strane po bilo kojoj transakciji koja je
predmet ovog ugovora daje drugoj ugovornoj strani pravo da raskine taj
ugovor;
85)
skup za netiranje (netting set)
jeste
grupa transakcija s jednom ugovornom stranom koje su predmet dvostranih
sporazuma o netiranju, koji ispunjava uslove propisane glavom IV
odeljak 3. i odeljak 5. pododeljak 6. ove odluke, pri čemu se svaka
transakcija koja nije predmet ovih sporazuma smatra posebnim skupom za
netiranje, a kod korišćenja metoda internog modela svi skupovi za
netiranje s jednom ugovornom stranom mogu se tretirati kao jedan skup
za netiranje ako su pri proceni EE vrednosti predviđene negativne neto
tržišne vrednosti jednake nuli;
86)
rizična pozicija
je vrednost
dodeljena pojedinačnoj transakciji u skladu sa standardizovanim metodom
iz glave IV odeljka 5. pododeljka 4. ove odluke;
87)
skup za zaštitu (hedging set)
jeste grupa rizičnih pozicija po osnovu transakcija iz jednog skupa za
netiranje za koje se, pri određivanju vrednosti izloženosti primenom
standardizovanog metoda iz glave IV odeljak 5. pododeljak 4. ove
odluke, koristi samo njihov neto iznos;
88)
sporazum o margini (margin agreement)
jeste poseban ugovor ili ugovorna odredba u skladu s kojom jedna
ugovorna strana ima pravo da od druge ugovorne strane zahteva dodatno
sredstvo obezbeđenja ako njena izloženost prema toj ugovornoj strani
prelazi utvrđeni limit;
89)
prag margine (margin threshold)
jeste najveći mogući iznos izloženosti prema drugoj ugovornoj strani do
kog prva ugovorna strana nema pravo da zahteva dodatno sredstvo
obezbeđenja;
90)
period rizika margine (margin period of risk)
jeste period od poslednjeg dostavljanja sredstva obezbeđenja za
transakcije iz skupa za netiranje po osnovu kojih druga ugovorna strana
nije izmirila obaveze do trenutka kad je pozicija prema toj ugovornoj
strani zatvorena i na taj način ponovo uspostavljena zaštita od
tržišnog rizika koji proizlazi iz te transakcije;
91)
efektivno dospeće skupa za netiranje,
s rokom dospeća dužim od godinu dana, a radi primene metoda internog
modela, predstavlja odnos zbira očekivanih izloženosti u toku trajanja
transakcija iz skupa za netiranje diskontovanih nerizičnom stopom
prinosa i zbira očekivanih izloženosti u toku jedne godine iz skupa za
netiranje diskontovanih nerizičnom stopom prinosa, pri čemu ovo dospeće
može biti korigovano tako da odražava rizik obnavljanja (
rollover risk
)
na taj način da se očekivana izloženost zameni efektivnom očekivanom
izloženošću za period procene koji je kraći od godinu dana;
92)
ugovor o netiranju različitih kategorija proizvoda (contractual cross-product netting agreement)
jeste ugovor između banke i druge ugovorne strane po osnovu kojeg
nastaje jedna obaveza, odnosno potraživanje (usled netiranja
obuhvaćenih transakcija), a koji obuhvata sve odnosne standardizovane
sporazume o netiranju i transakcije koje se odnose na različite
kategorije proizvoda uključenih u taj ugovor, pri čemu se pod
različitim kategorijama proizvoda podrazumevaju repo transakcije,
transakcije davanja ili uzimanja u zajam hartija od vrednosti ili robe,
transakcije kreditiranja trgovine hartijama od vrednosti i finansijski
derivati iz Priloga 1 ove odluke;
93)
tekuća tržišna vrednost,
a radi
primene standardizovanog metoda iz glave IV odeljak 5. ove odluke,
jeste neto tržišna vrednost grupe transakcija iz jednog skupa za
netiranje za čije se izračunavanje koriste i pozitivne i negativne
tržišne vrednosti transakcija iz tog skupa;
94)
raspodela tržišnih vrednosti transakcija
označava procenu raspodele verovatnoće neto tržišnih vrednosti
transakcija iz skupa za netiranje na određeni datum u budućnosti,
zasnovanu na tržišnim vrednostima tih transakcija koje su se
realizovale do datuma procene, pri čemu period između ova dva datuma
predstavlja period procene;
95)
raspodela izloženosti
označava
procenu raspodele verovatnoće tržišnih vrednosti transakcija ili
izloženosti, izvedenu tako da predviđene negativne neto tržišne
vrednosti budu jednake nuli;
96)
raspodela neosetljiva na rizike
označava raspodelu tržišnih vrednosti transakcija ili izloženosti u
budućem periodu koja se izračunava na osnovu pretpostavljenih, tj.
izvedenih tržišnih vrednosti (npr. izvedena volatilnost nekog
finansijskog instrumenta je volatilnost izračunata na osnovu tržišne
cene tog instrumenta, korišćenjem određenog modela za vrednovanje);
97)
stvarna raspodela
označava
raspodelu tržišnih vrednosti transakcija ili izloženosti u budućem
periodu, izračunatu primenom istorijskih ili realizovanih vrednosti
(npr. istorijska volatilnost nekog finansijskog instrumenta je
volatilnost izračunata na osnovu istorijskih cena ili promena stopa);
98)
tekuća izloženost
označava
pozitivnu vrednost transakcije ili grupe transakcija iz skupa za
netiranje (ako je ova vrednost negativna, onda je tekuća izloženost
jednaka nuli), koja bi predstavljala gubitak u slučaju neizmirenja
obaveza druge ugovorne strane pod pretpostavkom da se, u slučaju
stečaja te ugovorne strane, ova vrednost ne može nadoknaditi;
99)
vrhunac izloženosti (peak exposure)
jeste najviši procenat raspodele izloženosti na bilo koji određeni
datum u budućnosti pre datuma dospeća transakcije s najdužim ugovorenim
rokom dospeća u skupu za netiranje;
100)
očekivana izloženost
(u daljem
tekstu: EE vrednost) jeste prosek raspodele izloženosti na bilo koji
određeni datum u budućnosti pre datuma dospeća transakcije s najdužim
ugovorenim rokom dospeća u skupu za netiranje;
101)
efektivna očekivana izloženost
(u
daljem tekstu: EEE vrednost) na određeni datum je najveća EE vrednost
na taj datum ili najveća EE vrednost na bilo koji dan pre tog datuma,
zavisno od toga koji je iznos veći;
102)
očekivana pozitivna izloženost (expected positive exposure)
(u daljem tekstu: EPE vrednost) jeste ponderisani prosek EE vrednosti u
određenom periodu (ponderi su učešća pojedinačnih EE vrednosti u zbiru
svih pojedinačnih EE vrednosti u tom periodu), a pri izračunavanju
minimalnog kapitalnog zahteva koristi se prosek tokom prve godine ili -
ako sve transakcije u skupu za netiranje imaju rok dospeća kraći od
godinu dana - prosek u periodu do dospeća transakcije koja ima najduži
rok dospeća u skupu za netiranje;
103)
efektivna očekivana pozitivna izloženost
(u daljem tekstu: efektivna EPE vrednost) jeste ponderisani prosek EEE
vrednosti u određenom periodu (ponderi su učešća pojedinačnih EEE
vrednosti u zbiru svih pojedinačnih EEE vrednosti u tom periodu, a pri
izračunavanju minimalnog kapitalnog zahteva koristi se prosek tokom
prve godine ili - ako sve transakcije u skupu za netiranje imaju rok
dospeća kraći od godinu dana - prosek u periodu do dospeća transakcije
koja ima najduži rok dospeća u skupu za netiranje;
104)
prilagođavanje kreditne izloženosti (credit valuation adjustment)
(u daljem tekstu: CVA) jeste iznos prilagođavanja izloženosti po osnovu
grupe transakcija s drugom ugovornom stranom do iznosa njihove srednje
tržišne vrednosti (
mid-market valuation
), pri čemu to
prilagođavanje odražava tržišnu vrednost kreditnog rizika ove ugovorne
strane za banku, ali ne i tržišnu vrednost kreditnog rizika banke za tu
ugovornu stranu;
105)
novčana strana transakcije
u
slučaju transakcija sa OTC derivatima koje imaju linearni profil rizika
jeste deo transakcije koji se izmiruje u novcu, a u slučaju transakcija
s dve ovakve strane, novčana strana transakcije predstavlja ugovoreni
bruto iznos, uključujući i hipotetički iznos transakcije;
106)
rizik obnavljanja (rollover risk)
je rizik koji nastaje kad je EPE vrednost potcenjena, pod pretpostavkom
da će se buduće transakcije s drugom ugovornom stranom kontinuirano
obnavljati, pri čemu dodatna izloženost koja proizlazi iz takvih
budućih transakcija nije uključena u obračun EPE vrednosti;
107)
opšti korelacijski rizik
je rizik koji nastaje kad je PD parametar druge ugovorne strane u pozitivnoj korelaciji sa opštim faktorima tržišnog rizika;
108)
specifični korelacijski rizik
je
rizik koji nastaje kad je izloženost prema drugoj ugovornoj strani u
pozitivnoj korelaciji s PD parametrom te ugovorne strane, koja
proizlazi iz prirode transakcija s tom ugovornom stranom, a banka je
izložena ovom riziku ako se očekuje da buduća izloženost prema drugoj
ugovornoj strani bude visoka kad je PD parametar te ugovorne strane
takođe visok;
109)
centralni tržišni učesnik
(u
daljem tekstu: CCP lice) jeste pravno lice koje, usled položaja koje
zauzima prema ugovornim stranama u ugovorima kojima se trguje na jednom
ili više finansijskih tržišta, postaje kupac svakom prodavcu i prodavac
svakom kupcu;
110)
kvalifikovani centralni tržišni učesnik
(u daljem tekstu: QCCP lice) je CCP lice koje je dobilo dozvolu za rad
ili je priznato u skladu sa odgovarajućim propisima Evropske unije;
111)
fond za neizmirenje obaveza
je fond koji je ustanovilo CCP lice u skladu sa odgovarajućim propisima Evropske unije;
112)
član kliringa
je pravno lice koje
zaključuje kupoprodajne ugovore sa CCP licem i koje je odgovorno za
izvršavanje finansijskih obaveza koje proističu iz tih ugovora;
113)
zajedničko upravljanje
je
upravljanje između banke i lica na osnovu zaključenog ugovora, odredaba
statuta ovih lica ili po osnovu učešća većine članova organa
upravljanja banke u organima upravljanja tog lica, a koji nisu
međusobno povezani po osnovu znatnog ili kontrolnog učešća;
114)
rizik prilagođavanja kreditne izloženosti (CVA rizik)
je rizik nastanka gubitaka koji proizlaze iz promene iznosa CVA usled
promene kreditne marže druge ugovorne strane zbog promene njene
kreditne sposobnosti;
115)
cenovni rizik po osnovu dužničkih hartija od vrednosti
je rizik od promene cena ovih hartija i obuhvata specifični i opšti cenovni rizik;
116)
specifični cenovni rizik po osnovu dužničke hartije od vrednosti
je rizik od promene cene ove hartije usled činilaca koji se odnose na
njenog izdavaoca ili izdavaoca dužničke hartije od vrednosti koja je
predmet ugovora (za finansijske derivate);
117)
opšti cenovni rizik po osnovu dužničke hartije od vrednosti
je rizik od promene cene ove hartije usled promene opšteg nivoa kamatnih stopa;
118)
cenovni rizik po osnovu vlasničkih hartija od vrednosti
predstavlja rizik od promene cena ovih hartija i obuhvata specifični i opšti cenovni rizik;
119)
specifični cenovni rizik po osnovu vlasničkih hartija od vrednosti
je rizik od promene cene vlasničke hartije od vrednosti usled činilaca
koji se odnose na njenog izdavaoca ili izdavaoca vlasničke hartije od
vrednosti koja je predmet ugovora (za finansijske derivate);
120)
opšti cenovni rizik po osnovu vlasničkih hartija od vrednosti
je rizik od promene cene vlasničke hartije od vrednosti usled promene opšteg nivoa cena tih hartija;
121)
devizni rizik
je rizik mogućnosti
nastanka negativnih efekata na finansijski rezultat i kapital banke
usled promene deviznog kursa, a banka mu je izložena po osnovu pozicija
koje se vode u bankarskoj knjizi i u knjizi trgovanja;
122)
veliko lice u finansijskom sektoru
je pravno lice koje je uređeno odgovarajućim propisima kojima se
uređuje poslovanje tih lica i nadzor nad tim poslovanjem, a čiji je
iznos aktive, obračunat na individualnom ili konsolidovanom nivou,
jednak iznosu 8.400.000.000.000 dinara ili je veći od tog iznosa, pri
čemu se za utvrđivanje iznosa aktive koriste poslednji dostupni
revidirani finansijski izveštaji ili konsolidovani finansijski
izveštaji.
Glava II
POKAZATELJI  KAPITALA
3. Banka je dužna da obračunava sledeće pokazatelje:
1) pokazatelj adekvatnosti osnovnog akcijskog
kapitala banke, koji predstavlja procentualno izražen odnos osnovnog
akcijskog kapitala i rizične aktive banke;
2) pokazatelj adekvatnosti osnovnog kapitala
banke, koji predstavlja procentualno izražen odnos osnovnog kapitala i
rizične aktive banke;
3) pokazatelj adekvatnosti kapitala banke, koji predstavlja procentualno izražen odnos kapitala i rizične aktive banke.
Rizična aktiva iz stava 1. ove tačke predstavlja zbir sledećih iznosa:
- ukupnog iznosa rizikom ponderisanih izloženosti za
kreditni rizik, rizik druge ugovorne strane, rizik smanjenja vrednosti
kupljenih potraživanja, za sve poslovne aktivnosti banke osim za
aktivnosti iz knjige trgovanja, obračunatog na način propisan glavom IV
ove odluke i rizik izmirenja/isporuke po osnovu slobodnih isporuka
obračunatog na način propisan tačkom 299. ove odluke za sve poslovne
aktivnosti banke;
- kapitalnih zahteva za cenovni rizik za aktivnosti
iz knjige trgovanja, obračunatih na način propisan glavom VII ove
odluke i za velike izloženosti, obračunatih na način propisan odlukom
kojom se uređuje upravljanje rizicima banke, pomnoženih recipročnom
vrednošću pokazatelja adekvatnosti kapitala iz stava 3. odredba pod 3)
ove tačke, odnosno tačke 5. ove odluke;
- kapitalnih zahteva za devizni rizik, obračunatih na
način propisan glavom VII ove odluke, za rizik izmirenja/isporuke,
obračunatih na način propisan glavom V te odluke, osim rizika
izmirenja/isporuke po osnovu slobodnih isporuka, i kapitalnih zahteva
za robni rizik, obračunatih na način propisan glavom VII te odluke, za
sve poslovne aktivnosti banke, pomnoženih recipročnom vrednošću
pokazatelja adekvatnosti kapitala iz stava 3. odredba pod 3) ove tačke,
odnosno tačke 5. ove odluke;
- kapitalnog zahteva za rizik prilagođavanja kreditne
izloženosti za sve poslovne aktivnosti banke, obračunatog na način
propisan glavom VI ove odluke, pomnoženog recipročnom vrednošću
pokazatelja adekvatnosti kapitala iz stava 3. odredba pod 3) ove tačke,
odnosno tačke 5. ove odluke;
- kapitalnog zahteva za operativni rizik, obračunatog
na način propisan glavom VIII ove odluke, za sve poslovne aktivnosti
banke, pomnoženog recipročnom vrednošću pokazatelja adekvatnosti
kapitala iz stava 3. odredba pod 3) ove tačke, odnosno tačke 5. ove
odluke;
- rizikom ponderisanih izloženosti za rizik druge
ugovorne strane, obračunatih na način propisan glavom IV ove odluke, za
aktivnosti iz knjige trgovanja po osnovu ugovora iz Priloga 1 ove
odluke i kreditnih derivata, repo transakcija, ugovora o davanju ili
uzimanju u zajam hartija od vrednosti ili robe, transakcija
kreditiranja trgovine hartijama od vrednosti i transakcija s dugim
rokom izmirenja.
Banka je dužna da pokazatelje iz stava 1. ove tačke održava na nivoima koji nisu niži od:
1) 4,5%, za pokazatelj adekvatnosti osnovnog akcijskog kapitala banke;
2) 6%, za pokazatelj adekvatnosti osnovnog kapitala banke;
3) 8%, za pokazatelj adekvatnosti kapitala banke.
3a. Banka je dužna da izračunava pokazatelj stepena zaduženosti (leveridž) koji predstavlja procentualno izražen odnos između osnovnog kapitala banke i ukupnog iznosa izloženosti banke.
Banka je dužna da pokazatelj iz stava 1. ove tačke održava na nivou koji nije niži od 3%.
Način izračunavanja ukupnog iznosa izloženosti banke iz stava 1. ove tačke Narodna banka Srbije bliže uređuje uputstvom koje donosi Izvršni odbor Narodne banke Srbije.
4. Banka je dužna da u svom poslovanju obezbedi da
visina njenog osnovnog akcijskog kapitala ni u jednom trenutku ne bude manja od dinarske
protivvrednosti iznosa 10.000.000 evra, prema zvaničnom srednjem kursu
Narodne banke Srbije na dan obračuna.
Banka je dužna da, pored ispunjenja uslova iz stava 1. ove tačke, u svakom trenutku održava kapital i na nivou potrebnom za pokriće svih rizika kojima je izložena ili može biti izložena u svom poslovanju, a najmanje u visini potrebnoj za održavanje pokazatelja adekvatnosti kapitala iz tačke 3. stav 3. ove odluke i pokazatelja stepena zaduženosti iz tačke 3a stav 2. ove odluke, odnosno uvećanih pokazatelja - ako joj je Narodna banka Srbije, u skladu s tač. 5. i 5a ove odluke, odredila pokazatelje veće od propisanih.
5. Narodna banka Srbije može banci odrediti
pokazatelje adekvatnosti kapitala veće od onih koji su propisani u
tački 3. stav 3. ove odluke ako kontrolom boniteta i zakonitosti
poslovanja banke, odnosno u okviru procesa supervizorske procene poslovanja banke utvrdi da je to potrebno radi stabilnog i sigurnog
poslovanja banke, odnosno ispunjenja njenih obaveza prema poveriocima.
Povećanje pokazatelja adekvatnosti kapitala banke, kao i iznos tih povećanja, Narodna banka Srbije određuje rešenjem na osnovu:
- pojedinačnih procena poslovnog modela, modela finansiranja i ukupnog rizičnog profila banke,
- procene da li je banka obezbedila da u svakom
trenutku održava nivo i strukturu kapitala koji joj omogućavaju pokriće
svih rizika kojima je izložena ili može biti izložena u svom poslovanju
po osnovu poslovnog modela, modela finansiranja i ukupnog rizičnog
profila banke,
- ocene načina na koji su rizici i slabosti poslovnog
modela, modela finansiranja i ukupnog rizičnog profila banke, koji su
identifikovani u procesu kontrole, direktno ili indirektno, pokriveni
dodatnim zahtevima za kapitalom utvrđenim procenom procesa interne
procene adekvatnosti kapitala banke,
- ocene efekata drugih naloga i mera izrečenih banci
u vezi sa rizicima i slabostima poslovnog modela, modela finansiranja i
ukupnog rizičnog profila banke identifikovanim u procesu kontrole.
Pored održavanja pokazatelja adekvatnosti kapitala
utvrđenog na način iz stava 2. ove tačke, banka je dužna da održava
pokazatelje adekvatnosti kapitala iz ovog stava uvećane na način koji
joj omogućava pokriće zahteva za kombinovanim zaštitnim slojem kapitala
u skladu sa glavom IX ove odluke.
5a. Narodna banka Srbije može rešenjem banci odrediti i pokazatelj stepena zaduženosti veći od onog koji je propisan u tački 3a stav 2. ove odluke ako kontrolom boniteta i zakonitosti poslovanja banke, odnosno u okviru procesa supervizorske procene poslovanja banke utvrdi da je to potrebno radi stabilnog i sigurnog poslovanja banke, odnosno radi ispunjenja njenih obaveza prema poveriocima.
Glava III
KAPITAL BANKE
6. Kapital banke čini zbir osnovnog kapitala i
dopunskog kapitala, pri čemu osnovni kapital banke čini zbir osnovnog
akcijskog kapitala i dodatnog osnovnog kapitala.
Odeljak 1.
OSNOVNI AKCIJSKI KAPITAL
Elementi osnovnog akcijskog kapitala
7. Osnovni akcijski kapital banke čini zbir sledećih
elemenata korigovan za regulatorna prilagođavanja iz tač. 11. i 12. ove
odluke i umanjen za odbitne stavke iz tačke 13. te odluke:
1) akcija i drugih instrumenata kapitala koji
ispunjavaju uslove iz tačke 8. ove odluke (u daljem tekstu: instrumenti
osnovnog akcijskog kapitala);
2) pripadajuće emisione premije uz
instrumente osnovnog akcijskog kapitala, tj. iznosa uplaćenog iznad
nominalne vrednosti tih instrumenata;
3) dobiti banke;
4) revalorizacionih rezervi i ostalih nerealizovanih dobitaka;
5) rezervi iz dobiti i ostalih rezervi banke, osim rezervi iz odredbe pod 6) ovog stava;
6) rezervi za opšte bankarske rizike.
Elementi iz stava 1. odredbe 3) do 6) ove tačke
uključuju se u osnovni akcijski kapital samo ako banka može da ih
koristi bezuslovno, u celosti i bez odlaganja za pokriće rizika ili
gubitaka čim do njih dođe.
8. Instrumenti osnovnog akcijskog kapitala uključuju
se u obračun osnovnog akcijskog kapitala banke ako su ispunjeni sledeći
uslovi:
1) instrumente je neposredno izdala banka;
2) instrumenti su uplaćeni i banka nije neposredno ili posredno finansirala njihovu kupovinu;
3) instrumenti se iskazuju kao kapital u
skladu sa odlukama Narodne banke Srbije kojima se uređuju Kontni okvir
za banke i sadržina računa u Kontnom okviru za banke, odnosno obrasci i
sadržina pozicija u obrascima finansijskih izveštaja za banke, kao i za
potrebe utvrđivanja stečajnog bilansa banke, u skladu sa zakonom kojim
se uređuju stečaj i likvidacija banaka i društava za osiguranje;
4) instrumenti nemaju određen rok dospeća;
5) ukupna nominalna vrednost, odnosno
glavnica instrumenata se ne može smanjiti niti otplatiti, osim u
slučaju otpisa i konverzije kapitala ili primene instrumenta
restrukturiranja, u skladu sa zakonom kojim se uređuju banke, stečaja
ili likvidacije banke u skladu sa zakonom kojim se uređuju stečaj i
likvidacija banaka i društava za osiguranje ili u slučaju smanjenja
vrednosti instrumenata osnovnog akcijskog kapitala na osnovu odluke
banke, uz prethodnu saglasnost Narodne banke Srbije, u skladu s tačkom
32. ove odluke;
6) odredbe unutrašnjih akata banke i odluka o
izdavanju instrumenata ne sadrže izričitu ili implicitnu mogućnost
smanjenja nominalne vrednosti tih instrumenata, odnosno otplate
glavnice, osim u slučaju otpisa i konverzije kapitala ili primene
instrumenta restrukturiranja u skladu sa zakonom kojim se uređuju
banke, odnosno u slučaju stečaja ili likvidacije banke u skladu sa
zakonom kojim se uređuju stečaj i likvidacija banaka, a banka ni na
koji drugi način nije ukazala na ovu mogućnost pre ili u momentu
izdavanja instrumenata;
7) ispunjeni su sledeći uslovi u vezi sa raspodelom dobiti po osnovu instrumenata:
- ne postoji preferencijalni tretman
instrumenata osnovnog akcijskog kapitala u vezi sa redosledom isplate,
niti su odredbama unutrašnjih akata banke i odlukom o izdavanju
instrumenata predviđena preferencijalna prava na isplatu u okviru
raspodele dobiti po osnovu ovih instrumenata, s tim što se
preferencijalni tretman, odnosno preferencijalna prava ne odnose na
mogućnost viših isplata u okviru raspodela kod onih instrumenata
osnovnog akcijskog kapitala koji nose manje prava glasa ili su bez
prava glasa;
- raspodela imaocima instrumenata može da se vrši samo iz sredstava raspoloživih za te namene;
- odredbama unutrašnjih akata banke i odlukom
o izdavanju instrumenata nije predviđen maksimalan iznos isplate u
okviru raspodele ili, ako se radi o instrumentima na osnovu kojih se
može isplaćivati uvećana dividenda, iznos raspodele po osnovu te
dividende ne dovodi do nesrazmernog opterećenja kapitala banke;
- iznos isplate u okviru raspodele se ne utvrđuje na osnovu iznosa za koji su instrumenti kupljeni prilikom izdavanja;
- odredbe unutrašnjih akata banke i odluka o
izdavanju instrumenata ne sadrže obavezu banke da vrši raspodelu
njihovim imaocima, niti je banka na drugi način dužna da tu raspodelu
izvrši;
- nevršenje raspodele ne dovodi do nastupanja statusa neizmirenja obaveza banke;
- odustanak od raspodele ne prouzrokuje nikakve posledice za banku;
8) u poređenju sa ostalim instrumentima
kapitala banke, ovi instrumenti se prvi i u srazmerno najvećem učešću
koriste za pokriće gubitaka banke, a svaki instrument se za pokriće
gubitaka koristi u istoj meri kao i drugi instrumenti osnovnog
akcijskog kapitala, i to bez obzira na mogućnost otpisa glavnice
instrumenata dodatnog osnovnog kapitala i dopunskog kapitala banke;
9) u slučaju stečaja ili likvidacije banke
imaoci ovih instrumenata se svrstavaju u niži isplatni red u odnosu na
sve ostale poverioce banke i imaoce drugih instrumenata kapitala i daju
pravo njihovim imaocima na učešće u raspodeli viška deobne mase
srazmerno broju (
vrednosti
) izdatih instrumenata pri čemu visina tog učešća nije fiksirana ili unapred određena;
10) instrumenti osnovnog akcijskog kapitala
nisu obezbeđeni, niti su za njih banka, njeno podređeno društvo,
matično društvo banke i njegova podređena društva, član bankarske grupe
kojoj banka pripada ili lice povezano sa ovim licima izdali garanciju
kojom se poboljšava redosled naplate potraživanja po osnovu tih
instrumenata;
11) na instrumente osnovnog akcijskog
kapitala se ne primenjuje nijedan sporazum kojim se poboljšava redosled
naplate potraživanja po osnovu tih instrumenata u slučaju stečaja ili
likvidacije.
Slučajeve posrednog, odnosno neposrednog finansiranja
iz stava 1. odredba pod 2) ove tačke, kada se smatra da postoji
preferencijalni tretman iz odredbe pod 7) alineja prva te tačke, kao i
kada iznos raspodele po osnovu uvećane dividende ne dovodi do
nesrazmernog opterećenja kapitala banke u smislu alineje treće iste
odredbe, Narodna banka Srbije propisuje uputstvom.
9. Ako instrumenti osnovnog akcijskog kapitala banke
prestanu da ispunjavaju uslove iz tačke 8. ove odluke, banka je dužna
da te instrumente, kao i emisionu premiju koja se odnosi na te
instrumente, odmah isključi iz obračuna osnovnog akcijskog kapitala, i
da o tome bez odlaganja obavesti Narodnu banku Srbije.
10. Dobit banke iz tačke 7. stav 1. odredba pod 3)
ove odluke koja se uključuje u osnovni akcijski kapital čini dobit iz
ranijih godina koja nije opterećena nikakvim budućim obavezama, a za
koju je skupština banke donela odluku da će biti raspoređena u osnovni
akcijski kapital.
Banka može, u skladu s tačkom 7. stav 1. odredba pod
3) ove odluke, u osnovni akcijski kapital da uključi dobit tekuće
godine ili dobit iz prethodne godine za koju skupština banke još nije
donela odluku da će biti raspoređena u osnovni akcijski kapital - uz
prethodnu saglasnost Narodne banke Srbije.
Narodna banka Srbije daje saglasnost iz stava 2. ove
tačke ako na osnovu dostavljene dokumentacije utvrdi da su ispunjeni
sledeći uslovi:
- ovaj iznos dobiti je umanjen za projektovan iznos
poreza na dobit, obaveza za dividende i svih drugih obaveza iz dobiti
(druga učešća u raspodeli dobiti, sve obaveze ili okolnosti koje su
nastale tokom izveštajnog perioda i za koje je verovatno da će dovesti
do smanjenja dobiti banke, a u vezi sa kojima je Narodna banka Srbije
utvrdila da nisu izvršena sva potrebna prilagođavanja vrednosti, kao
što su dodatna prilagođavanja vrednosti iz tačke 12. stav 5. ove odluke
ili rezervisanja) koje se mogu predvideti u vreme uključivanja dobiti u
osnovni akcijski kapital,
- da je spoljni revizor ovlašćen za reviziju
finansijskih izveštaja banke potvrdio da je taj iznos dobiti utvrđen u
skladu sa MSFI/MRS i zakonom kojim se uređuje računovodstvo.
Način obračuna dobiti tekuće ili prethodne godine,
izračunavanja projektovanog iznosa obaveza za dividende i drugih
obaveza iz dobiti za koji se umanjuje iznos dobiti tekuće godine ili
dobit iz prethodne godine, Narodna banka Srbije propisuje uputstvom.
Regulatorna prilagođavanja
11. Prilikom obračuna vrednosti elemenata kapitala,
banka je dužna da iz vrednosti tih elemenata utvrđene u skladu sa
MSFI/MRS isključi iznos povećanja kapitala koje je rezultat
sekjuritizacije izloženosti, a naročito:
1) povećanje kapitala povezano sa budućim prihodom po osnovu marže na osnovu kog banka ostvaruje dobitak od prodaje;
2) neto dobit koja proističe iz
kapitalizacije budućeg prihoda od sekjuritizovanih izloženosti koje
obezbeđuju poboljšanje kreditnog kvaliteta sekjuritizovanih pozicija,
kada je banka inicijator sekjuritizacije.
Dobitak od prodaje iz stava 1. odredba pod 1) ove
tačke je svaki priznati dobitak od prodaje za banku koji utiče na
povećanje bilo kog elementa kapitala, a povezan je sa budućim prihodom
po osnovu marže koji nastaje po osnovu prodaje sekjuritizovanih
izloženosti kada one prestanu da se priznaju u bilansu banke u okviru
sekjuritizacije.
Priznati dobitak od prodaje iz stava 2. ove tačke određuje se kao razlika između sledećih iznosa:
- neto vrednosti primljene imovine, uključujući svaku
novu stečenu imovinu umanjenu za svaku drugu datu imovinu ili preuzetu
obavezu i
- knjigovodstvene vrednosti sekjuritizovanih
izloženosti ili dela sekjuritizovanih izloženosti koje su prestale da
se priznaju u bilansu banke.
12. Banka u elemente kapitala ne uključuje:
1) fer vrednost rezervi u vezi sa dobicima
ili gubicima po osnovu instrumenata zaštite od rizika novčanog toka za
finansijske instrumente koji se ne vrednuju po fer vrednosti,
uključujući i projektovane novčane tokove;
2) dobitke ili gubitke po osnovu obaveza
banke vrednovanih po fer vrednosti koji su posledica promene kreditne
sposobnosti banke;
3) dobitke ili gubitke koji proizlaze iz
kreditnog rizika banke po osnovu obaveza po derivatima vrednovanim po
fer vrednosti, pri čemu banka ne može ove dobitke ili gubitke da netira
s onima koji proizlaze iz kreditnog rizika druge ugovorne strane.
Izuzetno od stava 1. odredba pod 2) ove tačke, banka
može u obračun kapitala uključiti dobitke ili gubitke po osnovu obaveza
banke vrednovanih po fer vrednosti koji su posledica promene njene
kreditne sposobnosti, ako se radi o obavezama banke po osnovu
pokrivenih obveznica i ako su ispunjeni sledeći uslovi:
1) promene u vrednosti imovine i obaveza banke nastaju usled istih promena u kreditnoj sposobnosti banke,
2) postoji visok stepen korelacije između vrednosti pokrivenih obveznica i vrednosti imovine banke,
3) moguće je otplatiti hipotekarni kredit
otkupom pokrivenih obveznica kojima se ovaj kredit finansira, po
tržišnoj ili nominalnoj vrednosti.
Način utvrđivanja postojanja visokog stepena
korelacije između vrednosti pokrivenih obveznica i vrednosti imovine
banke u smislu stava 2. odredba pod 2) ove tačke Narodna banka Srbije
propisuje uputstvom.
Nerealizovani dobici ili gubici po osnovu imovine ili
obaveza vrednovanih po fer vrednosti, osim dobitaka ili gubitaka iz
stava 1. ove tačke, uključuju se u obračun kapitala.
Prilikom obračuna kapitala banke, zahtevi iz tač.
315. do 318. ove odluke primenjuju se na svu imovinu banke koja se
vrednuje po fer vrednosti, a banka je dužna da od osnovnog akcijskog
kapitala odbije iznos svih neophodnih dodatnih prilagođavanja vrednosti
utvrđen u skladu s tim tačkama.
Odbitne stavke od osnovnog akcijskog kapitala
13. Odbitne stavke od osnovnog akcijskog kapitala su:
1) gubitak tekuće godine i ranijih godina, kao i nerealizovani gubici;
2) nematerijalna ulaganja, uključujući gudvil (
goodwill
),
umanjena za iznos odloženih poreskih obaveza koje bi prestale da
postoje u slučaju obezvređenja ili prestanka priznavanja nematerijalnih
ulaganja u skladu sa MSFI/MRS;
3) odložena poreska sredstva koja zavise od buduće profitabilnosti banke, u skladu s propisima;
4) negativan iznos dobijen obračunom u skladu
s tačkom 134. ove odluke - za banke koje su dobile saglasnost Narodne
banke Srbije za primenu IRB pristupa;
5) imovina u penzijskom fondu sa definisanim naknadama u bilansu stanja banke;
6) direktna, indirektna i sintetička ulaganja
banke u sopstvene instrumente osnovnog akcijskog kapitala, uključujući
i sopstvene instrumente osnovnog akcijskog kapitala koje je banka dužna
ili može biti dužna da otkupi na osnovu ugovorne obaveze;
7) direktna, indirektna i sintetička ulaganja
u instrumente osnovnog akcijskog kapitala lica u finansijskom sektoru
koja imaju uzajamna ulaganja u banci, a koja su izvršena radi
prikazivanja većeg iznosa kapitala banke;
8) primenljivi iznos direktnih, indirektnih i
sintetičkih ulaganja banke u instrumente osnovnog akcijskog kapitala
lica u finansijskom sektoru u kojem banka nema značajno ulaganje, u
skladu s tač. 19. i 20. ove odluke;
9) primenljivi iznos direktnih, indirektnih i
sintetičkih ulaganja banke u instrumente osnovnog akcijskog kapitala
lica u finansijskom sektoru u kojem banka ima značajno ulaganje, u
skladu s tačkom 19. ove odluke;
10) iznos za koji odbitne stavke od dodatnog osnovnog kapitala banke premašuju iznos dodatnog osnovnog kapitala banke;
11) iznos izloženosti koje ispunjavaju uslove
za primenu pondera rizika od 1.250%, a koje banka odluči da odbije od
osnovnog akcijskog kapitala umesto da primeni taj ponder i to:
- učešća u licima koja nisu lica u
finansijskom sektoru u iznosu preko 10% kapitala tih lica, odnosno
učešća koja omogućavaju efektivno vršenje znatnog uticaja na
upravljanje pravnim licem ili na poslovnu politiku tog pravog lica, u
skladu sa stavom 6. ove tačke,
- sekjuritizovane pozicije, u skladu s tačkom
201. stav 1. odredba pod 2), tačkom 202. stav 1. odredba pod 2) i
tačkom 234. ove odluke,
- slobodne isporuke, ako druga ugovorna
strana u roku od četiri radna dana od ugovorenog datuma
isporuke/plaćanja nije izmirila svoju obavezu, u skladu s tačkom 299.
ove odluke,
- izloženosti iz grupe za koje banka ne može da utvrdi ponder rizika primenom IRB pristupa, u skladu s tačkom 121. ove odluke,
- izloženosti po osnovu vlasničkih ulaganja prema pristupu internih modela, u skladu s tačkom 127. ove odluke;
12) iznos poreza u vezi sa elementima
osnovnog akcijskog kapitala koji se može predvideti u vreme obračuna
kapitala, osim ako je banka prethodno korigovala iznos elemenata
osnovnog akcijskog kapitala u iznosu u kojem ti porezi smanjuju iznos
do kojeg se elementi osnovnog akcijskog kapitala mogu koristiti za
pokriće rizika ili gubitaka;
13) bruto iznos potraživanja od dužnika - fizičkog lica (osim
poljoprivrednika i preduzetnika) po osnovu odobrenih potrošačkih kredita, gotovinskih kredita
ili ostalih kredita koji se iskazuju na računima 102, 107 i 108 u skladu sa odlukom kojom
se propisuju Kontni okvir i sadržina računa u Kontnom okviru za banke kod kojih je stepen
kreditne zaduženosti tog dužnika pre odobrenja kredita bio veći od procenta utvrđenog u skladu
sa odlukom kojom se uređuje klasifikacija bilansne aktive i vanbilansnih stavki banke ili
će taj procenat biti veći usled odobrenja kredita, pri čemu se ova odbitna stavka primenjuje
bez obzira na to da li je nakon odobrenja kredita stepen kreditne zaduženosti dužnika postao
niži od tog procenta;
14) bruto iznos potraživanja od dužnika - fizičkog lica (osim
poljoprivrednika i preduzetnika) po osnovu odobrenih potrošačkih kredita, gotovinskih kredita
ili ostalih kredita, izuzev kredita iz odredbe pod 15) ovog stava, koji se iskazuju na računima
102, 107 i 108 u skladu sa odlukom iz odredbe pod 13) ovog stava i čija je ugovorena ročnost:
- duža od 2920 dana - ako su ti krediti odobreni u periodu od 1.
januara do 31. decembra 2019. godine,
- duža od 2555 dana - ako su ti krediti odobreni u
periodu od 1. januara do 31. decembra 2020. godine,
- duža od 2190 dana - ako su ti krediti
odobreni počev od 1. januara 2021. godine;
15) bruto iznos potraživanja od dužnika - fizičkog
lica (osim poljoprivrednika i preduzetnika) po osnovu potrošačkih kredita odobrenih za kupovinu
motornih vozila koji se iskazuju na računu 102 u skladu sa odlukom iz odredbe pod 13) ovog
stava a čija je ugovorena ročnost duža od 2920 dana - ako su ti krediti odobreni počev od
1. januara 2019. godine;
16) iznos rezerve za procenjene gubitke obračunate u skladu s propisima
Narodne banke Srbije, ako je tim propisima utvrđena obaveza izdvajanja ove rezerve;
17) ukupan iznos izloženosti po osnovu kredita u dinarima indeksiranih deviznom klauzulom, kredita u stranoj valuti i dužničkih hartija od vrednosti izraženih u dinarima s deviznom klauzulom ili u stranoj valuti iz tačke 13a stav 1. ove odluke za koji je prekoračen procenat iz tog stava, odnosno ukupan iznos izloženosti banke po osnovu kredita u dinarima indeksiranih deviznom klauzulom, kredita u stranoj valuti i dužničkih hartija od vrednosti izraženih u dinarima s deviznom klauzulom ili u stranoj valuti iz tačke 13a stav 2. ove odluke za koji je prekoračen procenat iz tog stava.
Za potrebe obračuna osnovnog akcijskog kapitala tokom
godine banka je dužna da utvrđuje dobitak/gubitak na kraju svakog
obračunskog perioda i da sve gubitke oduzima od osnovnog akcijskog
kapitala kako oni nastaju, u skladu sa stavom 1. odredba pod 1) ove
tačke.
Stav 2. ove tačke se primenjuje i pri utvrđivanju odbitne stavke od osnovnog akcijskog kapitala u vidu nerealizovanih gubitaka.
U smislu ove odluke, značajno ulaganje banke u lice u
finansijskom sektoru postoji ako je ispunjen bilo koji od sledećih
uslova:
1) banka ima više od 10% instrumenata osnovnog akcijskog kapitala koje je izdalo to lice;
2) ovo lice smatra se licem povezanim sa
bankom u smislu zakona kojim se uređuju banke i banka ima ulaganje u
instrumente osnovnog akcijskog kapitala tog lica;
3) banka ima ulaganje u instrumente osnovnog
akcijskog kapitala tog lica, pri čemu to lice nije uključeno u
konsolidaciju za potrebe kontrole Narodne banke Srbije na
konsolidovanoj osnovi, ali jeste uključeno u konsolidaciju u skladu sa
zakonom kojim se uređuje računovodstvo.
U obračun ulaganja iz stava 1. odredbe pod 8) i 9)
ove tačke ne ulaze izloženosti koje nastaju po osnovu pokroviteljstva
emisije hartija od vrednosti koje se drže tokom pet radnih dana ili
kraće.
Ako banka učešća iz odredbe pod 11) alineja prva ove
tačke ne oduzme od osnovnog akcijskog kapitala, dužna je da
izloženostima po osnovu tih učešća dodeli ponder rizika od 1.250%.
Ponder iz stava 6. ove tačke primenjuje se na veći od sledeća dva iznosa:
- ukupan iznos za koji pojedinačna učešća iz odredbe pod 11) alineja prva ove tačke prelaze 15% podobnog kapitala banke ili
- ukupan iznos za koji ta učešća prelaze 60% podobnog kapitala banke.
Pod podobnim kapitalom banke, u smislu ove tačke,
podrazumeva se zbir osnovnog kapitala banke bez primene odbitne stavke
iz stava 1. odredba pod 11) alineja prva ove tačke i dopunskog kapitala
banke u iznosu do najviše jedne trećine njenog osnovnog kapitala.
Način obračuna odbitnih stavki iz stava 1. odredbe
pod 5), odredaba 6) do 9) i odredbe pod 12) ove tačke, Narodna banka
Srbije propisuje uputstvom.
13a. Odbitna stavka iz tačke 13. stav 1. odredba pod 17) ove odluke primenjuje se ako zbir izloženosti banke po osnovu kredita u dinarima indeksiranih deviznom klauzulom i kredita u stranoj valuti odobrenih počev od 1. jula 2023. godine dužnicima iz nefinansijskog i nedržavnog sektora i izloženosti banke po osnovu dužničkih hartija od vrednosti izraženih u dinarima s deviznom klauzulom ili u stranoj valuti - prelazi 50% zbira iznosa izloženosti banke po osnovu kredita u dinarima (uključujući i kredite indeksirane deviznom klauzulom) i kredita u stranoj valuti odobrenih počev od 1. jula 2023. godine tim dužnicima i iznosa izloženosti banke po osnovu dužničkih hartija od vrednosti izraženih u dinarima (uključujući i hartije od vrednosti u dinarima s deviznom klauzulom) ili u stranoj valuti.
Izuzetno od stava 1. ove tačke, odbitna stavka iz tog stava primenjuje se ako zbir izloženosti banke po osnovu kredita u dinarima indeksiranih deviznom klauzulom i kredita u stranoj valuti odobrenih počev od 1. jula 2023. godine dužnicima iz nefinansijskog i nedržavnog sektora i izloženosti banke po osnovu dužničkih hartija od vrednosti izraženih u dinarima s deviznom klauzulom ili u stranoj valuti prelazi sledeće iznose:
1) 71% zbira iznosa izloženosti banke po osnovu kredita u dinarima (uključujući i kredite indeksirane deviznom klauzulom) i kredita u stranoj valuti odobrenih počev od 1. jula 2023. godine dužnicima iz ovog stava i iznosa izloženosti banke po osnovu dužničkih hartija od vrednosti izraženih u dinarima (uključujući i hartije od vrednosti u dinarima s deviznom klauzulom) ili u stranoj valuti - u periodu od 1. januara do 31. decembra 2025. godine;
2) 64% zbira iznosa izloženosti banke po osnovu kredita u dinarima (uključujući i kredite indeksirane deviznom klauzulom) i kredita u stranoj valuti odobrenih počev od 1. jula 2023. godine dužnicima iz ovog stava i iznosa izloženosti banke po osnovu dužničkih hartija od vrednosti izraženih u dinarima (uključujući i hartije od vrednosti u dinarima s deviznom klauzulom) ili u stranoj valuti - u periodu od 1. januara do 31. decembra 2026. godine;
3) 57% zbira iznosa izloženosti banke po osnovu kredita u dinarima (uključujući i kredite indeksirane deviznom klauzulom) i kredita u stranoj valuti odobrenih počev od 1. jula 2023. godine dužnicima iz ovog stava i iznosa izloženosti banke po osnovu dužničkih hartija od vrednosti izraženih u dinarima (uključujući i hartije od vrednosti u dinarima s deviznom klauzulom) ili u stranoj valuti - u periodu od 1. januara do 31. decembra 2027. godine.
Krediti u dinarima indeksirani deviznom klauzulom iz
st. 1. i 2. ove tačke obuhvataju zbir pripadajućih delova stanja na
računima 100, 103, 105, 107 i 108 utvrđenim u skladu sa odlukom kojom
se propisuju Kontni okvir i sadržina računa u Kontnom okviru za banke,
umanjen za pripadajući deo stanja na računu 105 koji se odnosi na
investicione kredite odobrene za nabavku osnovnih sredstava.
Krediti u dinarima iz st. 1. i 2. ove tačke
obuhvataju zbir pripadajućih delova stanja na računima 100, 103, 105,
107 i 108 utvrđenim u skladu sa odlukom iz stava 3. ove tačke, umanjen
za deo stanja na računu 105 koji se odnosi na investicione kredite
odobrene za nabavku osnovnih sredstava.
Krediti u stranoj valuti iz st. 1. i 2. ove tačke
obuhvataju zbir pripadajućeg dela stanja na računu 200 koji se odnosi
na kredite za plaćanje uvoza usluga iz inostranstva i pripadajućeg dela
stanja na računima 203 i 207. Računi iz ovog stava utvrđeni su u skladu
sa odlukom iz stava 3. ove tačke.
Nefinansijski i nedržavni sektor iz st. 1. i 2. ove
tačke obuhvataju javni nefinansijski sektor, sektor privrednih
društava, sektor preduzetnika, strana pravna lica (osim banaka),
privatna domaćinstva sa zaposlenim licima i registrovane poljoprivredne
proizvođače, kao i sektor drugih pravnih lica u skladu sa odlukom kojom
se uređuju prikupljanje, obrada i dostavljanje podataka o stanju i
strukturi računa iz Kontnog okvira.
Krediti iz st. 3. do 5. ove tačke iskazuju se po bruto principu, odnosno pre umanjivanja za ispravke vrednosti.
U kredite iz st. 3. do 5. ove tačke ne uključuju se:
1) potraživanja restrukturirana u skladu sa odlukom kojom se uređuje
klasifikacija bilansne aktive i vanbilansnih stavki banke, ako se restrukturiranje vrši po
osnovu kredita odobrenih pre 1. jula 2023. godine;
2)
izloženosti banke po osnovu specijalizovanog kreditiranja iz tačke 74.
stav 3. odredbe pod 1) i 2) ove odluke ako te izloženosti imaju
karakteristike propisane u stavu 2. te tačke.
Banka umanjuje iznos izloženosti po osnovu kredita iz
st. 3. do 5. ove tačke za iznos obezbeđen prvoklasnim sredstvom
obezbeđenja u vidu gotovinskog depozita kod banke, kao i drugim
prvoklasnim sredstvom obezbeđenja u smislu odluke kojom se uređuje
klasifikacija bilansne aktive i vanbilansnih stavki banke ukoliko je
njihov izdavalac lice kojem se u skladu sa ovom odlukom dodeljuje
ponder kreditnog rizika 0% - ako su ispunjeni uslovi za njihovu
klasifikaciju u kategoriju A u skladu sa odredbama te odluke.
Dužničke hartije od vrednosti izražene u dinarima s deviznom klauzulom iz st. 1. i 2. ove tačke koje ispunjavaju uslove iz stava 13. ove tačke - obuhvataju zbir pripadajućih delova stanja na računima 120, 122 i 124 utvrđenim u skladu sa odlukom iz stava 3. ove tačke.
Dužničke hartije od vrednosti izražene u dinarima iz st. 1. i 2. ove tačke koje ispunjavaju uslove iz stava 13. ove tačke - obuhvataju zbir pripadajućih delova stanja na računima 120, 122 i 124 utvrđenim u skladu sa odlukom iz stava 3. ove tačke.
Dužničke hartije od vrednosti izražene u stranoj valuti iz st. 1. i 2. ove tačke koje ispunjavaju uslove iz stava 13. ove tačke - obuhvataju zbir pripadajućeg dela stanja na računima 220, 222 i 224 utvrđenim u skladu sa odlukom iz stava 3. ove tačke.
Dužničke hartije od vrednosti iz st. 10. do 12. ove tačke uključuju se u obračun odbitne stavke iz tačke 13. stav 1. odredba pod 17) ove odluke ako ispunjavaju sledeće uslove:
1) izdavalac je pravno lice iz javnog nefinansijskog sektora ili sektora privrednih društava u smislu odluke iz stava 6. ove tačke;
2) emisiji hartija od vrednosti, odnosno njihovom izdavaocu dodeljen je kreditni rejting podobne agencije za rejting;
3) datum upisa emisije hartija od vrednosti u nadležni registar Republike Srbije nije pre 1. jula 2023. godine;
4) hartije od vrednosti kotirane su na regulisanom tržištu (berzi) u Republici Srbiji.
13b. Odbitna stavka iz tačke 13. stav 1. odredba pod 14) ove odluke umanjuje se za iznos potraživanja po osnovu kredita za refinansiranje kredita iz te odredbe koji su odobreni do 18. marta 2020. godine, ako su ispunjeni sledeći uslovi:
1) kredit za refinansiranje odobren je u periodu od 19. marta do 31. decembra 2020. godine a ugovorena ročnost tog kredita nije duža od 3285 dana ili je kredit za refinansiranje odobren u periodu od 1. januara do 31. decembra 2021. godine, a ugovorena ročnost tog kredita nije duža od 2920 dana;
2) iznos kredita za refinansiranje nije veći od preostalog neotplaćenog iznosa kredita koji se refinansira.
Odbitna stavka iz tačke 13. stav 1. odredba pod 15) ove odluke umanjuje se za iznos potraživanja po osnovu kredita za refinansiranje potrošačkih kredita iz te odredbe koji su odobreni do 18. marta 2020. godine, pod uslovom da je kredit za refinansiranje odobren u periodu od 19. marta 2020. godine do 31. decembra 2021. godine, da ugovorena ročnost tog kredita nije duža od 3650 dana, kao i da njegov iznos nije veći od preostalog neotplaćenog iznosa kredita koji se refinansira.
Pod kreditom za refinansiranje u smislu st. 1. i 2. ove tačke podrazumeva se novi kredit koji je banka odobrila dužniku radi izmirenja dela ili celog iznosa obaveze koju dužnik ima prema banci po kreditima iz tih stavova.
Na potraživanja po osnovu kredita za refinansiranje koji su odobreni pod uslovima iz st. 1. i 2. ove tačke ne primenjuje se odbitna stavka iz tačke 13. stav 1. odredba pod 13) ove odluke.
U obračun odbitne stavke iz tačke 13. stav 1. odredba pod 14) ove odluke ne uključuje se bruto iznos potraživanja po osnovu kredita odobrenog u periodu od 1. januara 2019. godine do 18. marta 2020. godine kod kojeg je promenjen datum dospeća poslednje rate, čime je ugovorena ročnost tog kredita produžena, ako su ispunjeni sledeći uslovi:
1) promena datuma dospeća poslednje rate ugovorena je u periodu od 19. marta do 31. decembra 2020. godine, a nova ugovorena ročnost nije duža od 3285 dana ili je promena datuma dospeća poslednje rate ugovorena u periodu od 1. januara do 31. decembra 2021. godine, a nova ugovorena ročnost nije duža od 2920 dana;
2) ugovorom o kreditu kod kojeg je promenjen datum dospeća poslednje rate nije odobren dodatni iznos kredita u periodu od 19. marta 2020. godine do konačne otplate po tom ugovoru.
U obračun odbitne stavke iz tačke 13. stav 1. odredba pod 15) ove odluke ne uključuje se bruto iznos potraživanja po osnovu kredita odobrenog u periodu od 1. januara 2019. godine do 18. marta 2020. godine kod kojeg je promenjen datum dospeća poslednje rate, čime je ugovorena ročnost tog kredita produžena, pod uslovom da je promena datuma dospeća poslednje rate ugovorena u periodu od 19. marta 2020. godine do 31. decembra 2021. godine, da nova ugovorena ročnost nije duža od 3650 dana i da ugovorom o kreditu kod kojeg je promenjen datum dospeća poslednje rate nije odobren dodatni iznos kredita u periodu od 19. marta 2020. godine do konačne otplate po tom ugovoru.
Na potraživanja po osnovu kredita koji su odobreni pod uslovima iz st. 5. i 6. ove tačke ne primenjuje se odbitna stavka iz tačke 13. stav 1. odredba pod 13) ove odluke.
Za potrebe obračuna odbitnih stavki iz tačke 13. stav 1. odredbe pod 14) i 15) ove odluke, period u kojem je tekao moratorijum po osnovu odobrenih kredita iz tih odredaba - ne uključuje se u broj dana ugovorene ročnosti za potrebe primene ovih odredaba.
Pod moratorijumom iz stava 8. ove tačke podrazumeva se zastoj u otplati obaveza u skladu sa odredbama odluke kojom su uređene privremene mere za očuvanje stabilnosti finansijskog sistema u Republici Srbiji u uslovima pandemije izazvane COVID-19.
13v. Odbitne stavke iz tačke 13. stav 1. odredbe 13) do 15) ove odluke ne primenjuju se na potraživanje koje je restrukturirano u skladu sa odlukom kojom se uređuje klasifikacija bilansne aktive i vanbilansnih stavki banke, ako su ispunjeni sledeći uslovi:
1) potraživanje iz ove tačke nastalo je po osnovu odobrenih kredita iz tačke 13. stav 1. odredbe 13) do 15) ove odluke na koje nije primenjena odbitna stavka iz tih odredaba;
2) restrukturiranje se sprovodi na osnovu ponude banke, u skladu s njenim unutrašnjim aktima, odnosno na osnovu obrazloženog zahteva dužnika nakon kojeg je banka ocenila da postoje činjenice i posebne okolnosti koje su uticale na pogoršanje finansijskog položaja dužnika i time na mogućnost da on uredno izmiruje svoje obaveze prema banci;
3) restrukturiranjem se ne uvećava preostali neotplaćeni iznos kredita;
4) nakon restrukturiranja ugovorena ročnost nije duža od 3285 dana za kredite iz tačke 13. stav 1. odredba pod 14) ove odluke, odnosno nije duža od 4015 dana za kredite iz odredbe pod 15) tog stava;
5) potraživanje nije prethodno restrukturirano u skladu sa odredbama ove tačke.
Uslovi otplate potraživanja ugovoreni odobravanjem restrukturiranja iz stava 1. ove tačke ne mogu biti nepovoljniji za dužnika u odnosu na prvobitno, odnosno ranije ugovorene uslove.
14. Iznos odloženih poreskih sredstava iz tačke 13.
stav 1. odredba pod 3) ove odluke može se umanjiti za iznos povezanih
odloženih poreskih obaveza banke samo ako banka ima pravo da u skladu s
propisima izvrši prebijanje tekućih poreskih sredstava s tekućim
poreskim obavezama i ako se odložena poreska sredstva i odložene
poreske obaveze odnose na poreze koje su nametnule iste poreske vlasti
u vezi s istim poreskim obveznikom.
Povezane odložene poreske obaveze banke iz stava 1.
ove tačke ne obuhvataju odložene poreske obaveze koje smanjuju iznos
nematerijalnih ulaganja i imovine u penzijskom fondu iz tačke 13. stav
1. odredbe pod 2) i 5) ove odluke.
Umanjenje iz stava 1. ove tačke vrši se tako što se
odložena poreska sredstva formirana u toku godine koja zavise od buduće
profitabilnosti banke i proizlaze iz privremenih razlika, a ne odbijaju
se od osnovnog akcijskog kapitala u skladu s tačkom 21. ove odluke,
odnosno sva ostala odložena poreska sredstva koja zavise od buduće
profitabilnosti, umanje za iznos povezanih odloženih poreskih obaveza
iz tog stava srazmerno učešću ovih sredstava u ukupnim odloženim
poreskim sredstvima koja zavise od buduće profitabilnosti.
15. Izuzetno od tačke 13. stav 1. odredba pod 3) ove
odluke, sledeće stavke se ne odbijaju od kapitala, već se uključuju u
obračun rizikom ponderisanih izloženosti u skladu sa glavom IV odeljak
1, odnosno odeljak 2. ove odluke:
1) iznos više plaćenog poreza banke za tekuću godinu;
2) gubici utvrđeni u poreskom bilansu banke
za tekuću godinu koji su preneti na prethodne godine, po osnovu kojih
proističe potraživanje prema nadležnom poreskom telu, ako je to
primenljivo u skladu s poreskim propisima.
Odloženim poreskim sredstvima koja ne zavise od
buduće profitabilnosti banke smatraju se odložena poreska sredstva koja
proističu iz privremenih razlika ako su ispunjeni sledeći uslovi:
1) automatski, obavezno i bez odlaganja se
zamenjuju poreskim kreditom u slučaju da banka iskaže gubitak u
usvojenim finansijskim izveštajima, odnosno u slučaju likvidacije ili
stečaja banke;
2) banka ima pravo da u skladu sa merodavnim
poreskim zakonodavstvom izvrši prebijanje poreskog kredita iz odredbe
pod 1) ovog stava sa bilo kojom poreskom obavezom banke ili bilo kog
drugog privrednog društva koje je uključeno u istu konsolidaciju za
poreske svrhe u skladu sa tim zakonodavstvom ili bilo kog drugog lica
koje je uključeno u konsolidaciju za potrebe kontrole bankarske grupe
na konsolidovanoj osnovi koju vrši Narodna banka Srbije;
3) kada je iznos poreskog kredita iz odredbe
pod 2) ovog stava veći od poreskih obaveza iz te tačke, taj višak se
bez odlaganja zamenjuje direktnim potraživanjem od Republike Srbije.
Banka odloženim poreskim sredstvima koja ispunjavaju uslove iz stava 2. ove tačke dodeljuje ponder rizika od 100%.
16. Iznos koji se odbija u skladu s tačkom 13. stav
1. odredba pod 4) ove odluke ne može se umanjiti za iznos povećanja
odloženih poreskih sredstava koja zavise od buduće profitabilnosti
banke ili drugih dodatnih poreskih efekata do kojih bi moglo doći ako
bi relevantna rezervisanja dostigla nivo očekivanih gubitaka iz Glave
IV Odeljak 2. pododeljak 6. ove odluke.
17. Za potrebe tačke 13. stav 1. odredba pod 5) ove
odluke, iznos imovine u penzijskom fondu sa definisanim naknadama koji
se odbija od osnovnog akcijskog kapitala banke umanjuje se za:
1) iznos bilo kojih povezanih odloženih
poreskih obaveza koje bi prestale da postoje kada bi imovina bila
obezvređena ili kada bi prestala da se priznaje u skladu sa MSFI/MRS;
2) iznos imovine u penzijskom fondu sa definisanim naknadama koju banka može neograničeno da koristi.
Imovinu iz stava 1. odredba pod 2) ove tačke, banka
uključuje u obračun rizikom ponderisanih izloženosti u skladu sa glavom
IV odeljak 1, odnosno odeljak 2. ove odluke.
18. Za potrebe tačke 13. stav 1. odredba pod 6) ove
odluke, banka je dužna da ulaganja u sopstvene instrumente osnovnog
akcijskog kapitala obračunava na osnovu bruto dugih pozicija, uz
sledeće izuzetke:
1) banka može da obračunava iznos ulaganja u
sopstvene instrumente osnovnog akcijskog kapitala na osnovu neto duge
pozicije ako su duge i kratke pozicije u istoj odnosnoj izloženosti, a
po osnovu kratkih pozicija banka nije izložena riziku druge ugovorne
strane, pri čemu su i duge i kratke pozicije raspoređene u knjigu
trgovanja ili su i duge i kratke pozicije raspoređene u bankarsku
knjigu;
2) u slučaju ulaganja u sopstvene instrumente
osnovnog akcijskog kapitala uključene u berzanske indekse, iznos koji
je potrebno oduzeti od osnovnog akcijskog kapitala izračunava se na
osnovu odnosne izloženosti u sopstvenim instrumentima osnovnog
akcijskog kapitala u tim indeksima;
3) banke mogu da netiraju bruto duge pozicije
u sopstvenim instrumentima osnovnog akcijskog kapitala koji su
uključeni u berzanske indekse, sa kratkim pozicijama u sopstvenim
instrumentima osnovnog akcijskog kapitala u tim indeksima uključujući i
situacije kada je banka po osnovu tih kratkih pozicija izložena riziku
druge ugovorne strane, ako su i duge i kratke pozicije u istim odnosnim
indeksima i raspoređene u knjigu trgovanja ili su i duge i kratke
pozicije raspoređene u bankarsku knjigu.
19. Za potrebe tačke 13. stav 1. odredbe pod 7), 8) i
9) ove odluke, ulaganja u instrumente osnovnog akcijskog kapitala i
druge instrumente kapitala lica u finansijskom sektoru obračunavaju se
na osnovu bruto dugih pozicija.
Za potrebe stava 1. ove tačke, ulaganja u elemente
osnovnog kapitala društava za osiguranje smatraju se ulaganjima u
instrumente osnovnog akcijskog kapitala.
Izuzetno od stava 1. ove tačke, banka može da
ulaganja iz tačke 13. stav 1. odredbe pod 8) i 9) ove odluke obračunava
na osnovu neto duge pozicije u istoj odnosnoj izloženosti ako se rok
dospeća kratkih pozicija poklapa sa rokom dospeća dugih pozicija ili je
preostali rok dospeća kratke pozicije najmanje godinu dana, pri čemu su
i duge i kratke pozicije raspoređene u knjigu trgovanja ili su i duge i
kratke pozicije raspoređene u bankarsku knjigu.
Rok dospeća kratkih pozicija poklapa sa rokom dospeća
dugih pozicija u smislu stava 3. ove tačke i ako banka ima ugovorno
pravo da na određeni datum u budućnosti proda dugu poziciju koja je
predmet zaštite drugoj ugovornoj strani koja obezbeđuje zaštitu, a ta
strana ima obavezu da od banke na taj datum kupi tu dugu poziciju.
Kod ulaganja u instrumente iz stava 1. ove tačke koji
su uključeni u berzanske indekse, iznos koji je potrebno oduzeti od
osnovnog akcijskog kapitala izračunava se na osnovu odnosne izloženosti
u instrumentima kapitala lica u finansijskom sektoru u tim indeksima.
Ukupan iznos bruto dugih pozicija iz stava 1. ove
tačke može se umanjiti za deo kratke pozicije u indeksu koji se odnosi
na iste odnosne izloženosti koje su predmet zaštite, a koja služi za
zaštitu te duge pozicije, pod uslovom da banka obe pozicije vrednuje po
fer vrednosti, da dugu poziciju koja je predmet zaštite i kratku
poziciju u indeksu koja služi za zaštitu te duge pozicije drži u knjizi
trgovanja ili ih obe drži u bankarskoj knjizi, kao i da kratke pozicije
ispunjavaju uslove za delotvornu zaštitu u skladu sa njenim unutrašnjim
aktima kojima se uređuje sistem unutrašnjih kontrola.
20. Iznos odbitne stavke iz tačke 13. stav 1. odredba
pod 8) ove odluke dobija se tako što se iznos za koji direktna,
indirektna i sintetička ulaganja banke u instrumente osnovnog akcijskog
kapitala, dodatnog osnovnog kapitala i dopunskog kapitala lica u
finansijskom sektoru u kojima banka nema značajno ulaganje prelaze 10%
prilagođenog osnovnog akcijskog kapitala banke - pomnoži sa
procentualno izraženim odnosom direktnih, indirektnih i sintetičkih
ulaganja banke u instrumente osnovnog akcijskog kapitala lica u
finansijskom sektoru u kojima banka nema značajno ulaganje i ukupnih
direktnih, indirektnih i sintetičkih ulaganja u instrumente kapitala
tih lica. Iz navedenog obračuna isključuju se izloženosti koje nastaju
po osnovu pokroviteljstva emisije hartija od vrednosti koje se drže
tokom pet radnih dana ili kraće.
Iznos prilagođenog osnovnog akcijskog kapitala banke
iz stava 1. ove tačke dobija se kada se zbir elemenata iz tačke 7. ove
odluke prilagodi za iznos regulatornih prilagođavanja iz tač. 11. i 12.
ove odluke, kada se svi ostali nerealizovani dobici ili gubici po
osnovu imovine i obaveza merenih po fer vrednosti, osim onih navedenih
u tim tačkama, uključe u obračun osnovnog akcijskog kapitala i kada se
od osnovnog akcijskog kapitala oduzmu odbitne stavke iz tačke 13. stav
1. odredbe 1) do 7), odredba 11) alineja od druge do pete i odredbe 12)
do 17) ove odluke, osim iznosa koji se od osnovnog akcijskog kapitala
oduzima po osnovu odloženih poreskih sredstava koji zavisi od buduće
profitabilnosti i proističe iz privremenih razlika, uzimajući u obzir
pravila iz tačke 19. ove odluke.
Banka iznos koji se odbija u skladu sa stavom 1. ove
tačke raspoređuje na sve instrumente osnovnog akcijskog kapitala u koje
je uložila, množenjem tog iznosa sa učešćem iznosa svakog instrumenta
osnovnog akcijskog kapitala koji banka drži u zbirnom iznosu direktnih,
indirektnih i sintetičkih ulaganja banke u instrumente osnovnog
akcijskog kapitala lica u finansijskom sektoru u kojima banka nema
značajno ulaganje.
Banka iznos ulaganja u instrumente osnovnog akcijskog
kapitala lica u finansijskom sektoru u kojima banka nema značajno
ulaganje koji je jednak ili manji od 10% prilagođenog osnovnog
akcijskog kapitala banke, iz stava 2. ove tačke, ne odbija od osnovnog
akcijskog kapitala, već mu dodeljuje odgovarajući ponder rizika.
Banka utvrđuje iznos svakog instrumenta osnovnog
akcijskog kapitala kojem se dodeljuje ponder rizika, u skladu sa stavom
4. ove tačke, množenjem iznosa ulaganja kojima se dodeljuje ponder
rizika iz stava 4. ove tačke sa učešćem iznosa svakog instrumenta
osnovnog akcijskog kapitala koji banka drži u zbirnom iznosu direktnih,
indirektnih i sintetičkih ulaganja banke u instrumente osnovnog
akcijskog kapitala lica u finansijskom sektoru u kojima banka nema
značajno ulaganje.
21. Prilikom utvrđivanja odbitnih stavki iz tačke 13.
stav 1. odredbe pod 3) i 9) ove odluke, banka nije dužna da od osnovnog
akcijskog kapitala odbija iznos stavki iz odredbe pod 1) i 2) ovog
stava, koji je u zbiru jednak ili manji od iznosa limita iz stava 3.
ove tačke:
1) odložena poreska sredstava koja zavise od
buduće profitabilnosti i proističu iz privremenih razlika u iznosu koji
je manji ili jednak od 10% osnovnog akcijskog kapitala banke iz stava
2. ove tačke;
2) ako banka ima značajno ulaganje u lice u
finansijskom sektoru, direktna, indirektna i sintetička ulaganja banke
u instrumente osnovnog akcijskog kapitala tih lica u iznosu koji je
manji ili jednak od 10% osnovnog akcijskog kapitala banke iz stava 2.
ove tačke.
Iznos osnovnog akcijskog kapitala banke iz stava 1.
ove tačke dobija se kada se zbir elemenata iz tačke 7. ove odluke
prilagodi za iznos regulatornih prilagođavanja iz tač. 11. i 12. ove
odluke, kada se svi ostali nerealizovani dobici ili gubici po osnovu
imovine i obaveza merenih po fer vrednosti, osim onih navedenih u tim
tačkama, uključe u obračun osnovnog akcijskog kapitala i kada se od
osnovnog akcijskog kapitala oduzmu odbitne stavke iz tačke 13. stav 1.
odredbe 1) do 8), odredba 11) alineja od druge do pete i odredbe 12) do
17) ove odluke, osim iznosa koji se od osnovnog akcijskog kapitala
oduzima po osnovu odloženih poreskih sredstava koji zavisi od buduće
profitabilnosti i proističe iz privremenih razlika.
Iznos limita iz stava 1. ove tačke izračunava se tako
što se iznos stavki osnovnog akcijskog kapitala koji preostane nakon
umanjenja za regulatorna prilagođavanja i odbitne stavke u skladu s
tač. 11. do 13. ove odluke u potpunosti i bez primene limita iz ove
tačke, pomnoži sa 17,65%.
Za potrebe primene ove tačke, banka utvrđuje procenat
odloženih poreskih sredstava u ukupnom iznosu stavki za koje ne postoji
obaveza da se odbijaju kao količnik iznosa iz odredaba pod 1) i 2) ovog
stava:
1) iznos odloženih poreskih sredstava koji
zavisi od buduće profitabilnosti i proističe iz privremenih razlika, a
u zbiru je jednak ili manji od 10% elemenata osnovnog akcijskog
kapitala banke;
2) zbira iznosa iz odredbe pod 1) ovog stava
i iznosa direktnih, indirektnih i sintetičkih ulaganja banke u
instrumente kapitala lica u finansijskom sektoru u kojima banka ima
značajno ulaganje koja su u zbiru manja ili jednaka od 10% elemenata
osnovnog akcijskog kapitala banke.
Procenat značajnih ulaganja u ukupnom iznosu stavki
za koje ne postoji obaveza da se odbijaju, u skladu sa stavom 1. ove
tačke, iznosi jedan umanjen za procenat iz stava 4. ove tačke.
Banka iznosu stavki koje se ne odbijaju u skladu sa stavom 1. ove tačke dodeljuje ponder rizika 250%.
Odeljak 2.
DODATNI OSNOVNI KAPITAL
Elementi dodatnog osnovnog kapitala
22. Dodatni osnovni kapital banke čini zbir sledećih elemenata umanjen za odbitne stavke iz tačke 26. ove odluke:
1) akcija i drugih instrumenata kapitala koji
ispunjavaju uslove iz tačke 23. ove odluke (u daljem tekstu:
instrumenti dodatnog osnovnog kapitala);
2) pripadajuće emisione premije uz
instrumente iz odredbe pod 1) ovog stava, tj. iznosa uplaćenog iznad
nominalne vrednosti tih instrumenata.
Instrumenti iz stava 1. odredba pod 1) ove tačke koje
banka uključi u obračun dodatnog osnovnog kapitala ne mogu se
istovremeno uključiti u obračun osnovnog akcijskog kapitala ili
dopunskog kapitala banke.
23. Instrumenti dodatnog osnovnog kapitala uključuju se u obračun dodatnog osnovnog kapitala ako ispunjavaju sledeće uslove:
1) instrumenti su uplaćeni i banka nije neposredno ili posredno finansirala njihovu kupovinu;
2) instrumente nisu kupili banka niti njeno podređeno društvo u smislu zakona kojim se uređuje poslovanje banaka;
3) u slučaju stečaja banke, pravo vlasnika
instrumenata na učešće u raspodeli stečajne mase podređeno je pravu
imalaca instrumenata dopunskog kapitala banke;
4) instrumenti nisu obezbeđeni, niti su za
njih banka, njeno podređeno društvo, matično društvo banke i njegova
podređena društva, član bankarske grupe kojoj banka pripada ili drugo
lice povezano sa ovim licima izdali garanciju kojom se poboljšava
redosled naplate potraživanja po osnovu instrumenata;
5) na instrumente se ne primenjuje nijedan
sporazum kojim se poboljšava redosled naplate potraživanja po osnovu
instrumenata u slučaju stečaja ili likvidacije banke;
6) instrumenti nemaju određen rok dospeća, a
odredbe unutrašnjih akata banke i odluka o izdavanju tih instrumenata
ne sadrže podsticaje da ih banka otkupi;
7) ako instrumenti sadrže opciju otkupa, ta opcija se može aktivirati samo na osnovu diskrecione odluke izdavaoca;
8) nominalna vrednost, odnosno glavnica
instrumenta se može smanjiti, instrumenti se mogu otkupiti ili
otplatiti samo uz prethodnu saglasnost Narodne banke Srbije, u skladu s
tačkom 32. ove odluke, i to ne pre isteka pet godina od dana izdavanja,
osim ako su ispunjeni uslovi iz stava 7. te tačke;
9) odredbe unutrašnjih akata banke i odluka o
izdavanju tih instrumenata ne sadrže izričitu ili implicitnu mogućnost
smanjenja nominalne vrednosti, odnosno glavnice, otkupa ili otplate
instrumenata i banka ne ističe tu mogućnost ni na koji drugi način pre
izdavanja instrumenata, osim u slučaju primene mera otpisa i konverzije
kapitala ili instrumenta restrukturiranja u skladu sa zakonom kojim se
uređuju banke, odnosno u slučaju stečaja ili likvidacije banke ili na
osnovu odluke banke iz odredbe pod 8) ovog stava uz prethodnu
saglasnost Narodne banke Srbije;
10) banka ni na koji način ne ukazuje na to
da će Narodna banka Srbije dati saglasnost na smanjenje nominalne
vrednosti, odnosno glavnice, otkup ili otplatu instrumenata;
11) ispunjeni su sledeći uslovi u vezi sa raspodelom po osnovu instrumenata:
- raspodela imaocima instrumenata može da se vrši samo iz sredstava raspoloživih za te namene,
- visina raspodele ne zavisi od kreditne sposobnosti banke ili njenog matičnog društva,
- odredbe unutrašnjih akata banke i odluka o
izdavanju tih instrumenata daju diskreciono pravo banci da u svakom
trenutku odustane od raspodele na neograničeno vreme i bez naknadnih
obaveza u vezi s tom raspodelom, te da sredstva koja nije raspodelila
koristi bez ograničenja za izmirenje svojih obaveza,
- nevršenje raspodele ne dovodi do nastupanja statusa neizmirenja obaveza banke,
- odustanak od raspodele ne prouzrokuje nikakve posledice za banku;
12) instrumenti nisu od značaja za
utvrđivanje visine imovine i obaveza banke u postupku utvrđivanja
ispunjenosti uslova za pokretanje postupka stečaja nad bankom;
13) odredbe unutrašnjih akata banke i odluka
o izdavanju tih instrumenata propisuju da će se nominalna vrednost,
odnosno glavnica instrumenata privremeno ili trajno, delimično ili u
celosti otpisati ili će se instrumenti konvertovati u instrumente
osnovnog akcijskog kapitala, po nastupanju aktivirajućeg događaja;
14) odredbe unutrašnjih akata banke i odluka
o izdavanju tih instrumenata ne sadrže pravila koja mogu otežati
dokapitalizaciju banke, što uključuje odredbe kojima se od banke
zahteva da plati nadoknadu postojećim imaocima instrumenata kapitala u
slučaju da izda novi instrument kapitala;
15) ako instrumente nije izdala direktno
banka, izdavalac mora biti lice koje je zajedno sa bankom uključeno u
konsolidaciju za potrebe kontrole bankarske grupe na konsolidovanoj
osnovi koju vrši Narodna banka Srbije, a sredstva po osnovu izdavanja
instrumenata moraju biti dostupna banci odmah i bez ograničenja u
smislu ispunjenosti uslova iz ovog stava.
Smatraće se da uslovi iz stava 1. odredbe pod 11)
alineja peta i odredbe pod 14) ove tačke nisu ispunjeni, između
ostalog, ako odredbe unutrašnjih akata banke i odluka o izdavanju
instrumenata propisuju jednu od sledećih obaveza banke:
1) da raspodelu po osnovu ovih instrumenata
izvrši ako vrši raspodelu po osnovu instrumenata istog ili nižeg
redosleda naplate, uključujući i instrumente osnovnog akcijskog
kapitala banke;
2) da otkaže raspodelu po osnovu instrumenata
osnovnog akcijskog kapitala, drugih instrumenata dodatnog osnovnog
kapitala ili dopunskog kapitala ako ne vrši i raspodelu po osnovu ovih
instrumenata dodatnog osnovnog kapitala;
3) da isplatu kamate ili dividende zameni isplatom u nekom drugom obliku.
Način sprovođenja stava 1. odredbe pod 1), 6) i 15) ove tačke Narodna banka Srbije propisuje uputstvom.
24. Smatra se da je do aktivirajućeg događaja iz
tačke 23. stav 1. odredba pod 13) ove odluke došlo ako pokazatelj
adekvatnosti osnovnog akcijskog kapitala banke iz tačke 3. stav 1.
odredba pod 1) ove odluke padne ispod nivoa od 5,125% rizične aktive,
odnosno višeg nivoa utvrđenog od strane banke i predviđenog u odredbama
unutrašnjih akata banke i odlukom o izdavanju tih instrumenata, pri
čemu je banka dužna da bez odlaganja utvrdi da je došlo do
aktivirajućeg događaja kada nastaje neopoziva obaveza banke da izvrši
otpis nominalne vrednosti, odnosno glavnice instrumenata dodatnog
osnovnog kapitala ili njihovu konverziju u instrumente osnovnog
akcijskog kapitala.
Banka može da, pored događaja iz stava 1. ove tačke,
odredi i druge događaje kao aktivirajuće događaje iz tačke 23. stav 1.
odredba pod 13) ove odluke.
Po nastupanju aktivirajućeg događaja, banka
instrumente dodatnog osnovnog kapitala otpisuje ili konvertuje u
instrumente osnovnog akcijskog kapitala u iznosu potrebnom za ponovno
uspostavljanje pokazatelja adekvatnosti osnovnog akcijskog kapitala
banke na nivou od 5,125%, ili u ukupnom iznosu nominalne vrednosti,
odnosno glavnice tih instrumenata, u zavisnosti od toga koji je iznos
manji.
Kada je odredbama unutrašnjih akata banke i odlukom o
izdavanju instrumenata dodatnog osnovnog kapitala predviđeno njihovo
konvertovanje u instrumente osnovnog akcijskog kapitala banke po
nastupanju aktivirajućeg događaja, banka je dužna da u tim odredbama
bliže utvrdi stopu po kojoj se ta konverzija vrši i ograničenje iznosa
dozvoljene konverzije ili raspon u kojem se ti instrumenti konvertuju u
instrumente osnovnog akcijskog kapitala.
Kada je odredbama unutrašnjih akata banke i odlukom o
izdavanju tih instrumenata predviđen otpis njihove nominalne vrednosti,
odnosno glavnice po nastupanju aktivirajućeg događaja, tim otpisom
smanjuju se i iznos raspodele koja se vrše po osnovu ovog instrumenta,
iznos koji banka plaća u slučaju njegovog otkupa, kao i potraživanje
imaoca instrumenta prilikom primene mera otpisa i konverzije kapitala
ili instrumenata restrukturiranja u smislu zakona kojim se uređuju
banke, odnosno stečaja ili likvidacije banke.
Za potrebe sprovođenja otpisa ili konverzije
instrumenta dodatnog osnovnog kapitala usled nastupanja aktivirajućeg
događaja, banka može izdati samo instrumente koji se mogu uključiti u
obračun njenog osnovnog akcijskog kapitala.
Iznos instrumenata dodatnog osnovnog kapitala koji se
može uključiti u obračun tog kapitala ograničen je na minimalni iznos
elemenata osnovnog akcijskog kapitala koji bi nastali da je nominalna
vrednost, odnosno glavnica instrumenata dodatnog osnovnog kapitala u
potpunosti otpisana ili konvertovana u instrumente osnovnog akcijskog
kapitala.
Po nastupanju aktivirajućeg događaja, banka je dužna
da o tom događaju odmah obavesti Narodnu banku Srbije i imaoce
instrumenata dodatnog osnovnog kapitala, kao i da utvrdi iznos otpisa
ili konverzije ovih instrumenata u instrumente osnovnog akcijskog
kapitala i da taj postupak sprovede bez odlaganja, a najkasnije u roku
od mesec dana od dana nastupanja tog događaja. Narodna banka Srbije
može skratiti ovaj rok ako proceni da je iznos koji je potrebno
otpisati ili konvertovati sa sigurnošću utvrđen ili da je otpis ili
konverziju potrebno izvršiti u kraćem roku.
Banka koja izdaje instrumente dodatnog osnovnog
kapitala koji se mogu konvertovati u instrumente osnovnog akcijskog
kapitala dužna je da broj instrumenata osnovnog akcijskog kapitala čije
je izdavanje odobreno održava na nivou koji bi bio potreban za efikasno
sprovođenje konverzije svih konvertibilnih instrumenata dodatnog
osnovnog kapitala u slučaju aktivirajućeg događaja, kao i da sva
odobrenja potrebna za sprovođenje te konverzije pribavi najkasnije do
dana izdavanja tih instrumenata i da njima raspolaže u svakom trenutku.
Način sprovođenja odredaba odluke koje se odnose na
otpis glavnice instrumenata dodatnog osnovnog kapitala po nastupanju
aktivirajućeg događaja Narodna banka Srbije propisuje uputstvom.
25. Ako instrumenti dodatnog osnovnog kapitala banke
prestanu da ispunjavaju uslove iz tačke 23. ove odluke, banka je dužna
da te instrumente, kao i emisionu premiju koja se odnosi na te
instrumente bez odlaganja isključi iz obračuna dodatnog osnovnog
kapitala.
Odbitne stavke od dodatnog osnovnog kapitala banke
26. Odbitne stavke od dodatnog osnovnog kapitala banke su:
1) direktna, indirektna i sintetička ulaganja
banke u sopstvene instrumente dodatnog osnovnog kapitala, uključujući
instrumente koje je banka dužna da otkupi na osnovu postojeće ugovorne
obaveze;
2) direktna, indirektna i sintetička ulaganja
banke u instrumente dodatnog osnovnog kapitala lica u finansijskom
sektoru koja imaju uzajamna ulaganja u banci koja su izvršena radi
prikazivanja većeg iznosa kapitala banke;
3) primenljivi iznos direktnih, indirektnih i
sintetičkih ulaganja banke u instrumente dodatnog osnovnog kapitala
lica u finansijskom sektoru u kojima banka nema značajno ulaganje;
4) direktna, indirektna i sintetička ulaganja
banke u instrumente dodatnog osnovnog kapitala lica u finansijskom
sektoru u kojima banka ima značajno ulaganje, isključujući pozicije po
osnovu vršenja pokroviteljstva emisije hartija od vrednosti koje se
drže pet radnih dana ili kraće;
5) iznos za koji odbitne stavke od dopunskog kapitala banke premašuju iznos dopunskog kapitala banke;
6) iznos svih poreza u vezi sa elementima
dodatnog osnovnog kapitala koji se može predvideti u vreme obračuna
kapitala, osim ako je banka prethodno korigovala iznos tih elemenata -
u iznosu u kojem ti porezi umanjuju iznos do kojeg se elementi dodatnog
osnovnog kapitala banke mogu koristiti za pokriće rizika ili gubitaka.
Odbitne stavke iz stava 1. odredbe 1) do 4) ove tačke
banka obračunava shodnom primenom tač. 18. do 20. ove odluke na
ulaganja u instrumente dodatnog osnovnog kapitala.
Način izračunavanja odbitnih stavki iz stava 1.
odredbe 1) do 4) i odredbe pod 6) ove tačke, Narodna banka Srbije
propisuje uputstvom.
Odeljak 3.
DOPUNSKI KAPITAL
Elementi dopunskog kapitala
27. Dopunski kapital banke čini zbir sledećih elemenata, umanjen za odbitne stavke iz tačke 30. ove odluke:
1) akcija i drugih instrumenata dopunskog
kapitala (u daljem tekstu: instrumenti dopunskog kapitala) i obaveza po
subordiniranim kreditima i zajmovima (u daljem tekstu: subordinirane
obaveze), koji ispunjavaju uslove iz tačke 28. ove odluke;
2) pripadajuće emisione premije uz
instrumente iz odredbe pod 1) ovog stava, tj. iznosa uplaćenog iznad
nominalne vrednosti tih instrumenata;
3) opštih prilagođavanja za kreditni rizik
koja nisu umanjena za poreske efekte, u visini od najviše 1,25% iznosa
rizikom ponderisanih izloženosti za kreditni rizik - za banke koje taj
iznos obračunavaju primenom standardizovanog pristupa u skladu sa
Odeljkom 1. Glave IV ove odluke;
4) pozitivan iznos dobijen obračunom u skladu
s tačkom 134. ove odluke koji nije umanjen za poreske efekte, u visini
od najviše 0.6% iznosa rizikom ponderisanih izloženosti za kreditni
rizik - za banke koje taj iznos obračunavaju primenom IRB pristupa uz
prethodnu saglasnost Narodne banke Srbije, u skladu sa Odeljkom 2.
Glave IV ove odluke.
Instrumenti iz stava 1. odredba pod 1) ove tačke koje
banka uključi u obračun dopunskog kapitala ne mogu se istovremeno
uključiti u obračun osnovnog akcijskog kapitala ili dodatnog osnovnog
kapitala banke.
28. Instrumenti dopunskog kapitala banke i
subordinirane obaveze uključuju se u obračun dopunskog kapitala banke
ako ispunjavaju sledeće uslove:
1) instrumenti su izdati i uplaćeni u celosti, odnosno subordinirane obaveze su uplaćene u celosti;
2) instrumenti nisu kupljeni od strane banke
ili njenog podređenog društva, odnosno poverilac po osnovu
subordinirane obaveze nije banka ili podređeno društvo banke;
3) banka nije neposredno ili posredno finansirala kupovinu instrumenata niti subordiniranu obavezu;
4) potraživanja po osnovu nominalne
vrednosti, odnosno glavnice instrumenata, odnosno potraživanja po
osnovu glavnice subordiniranih obaveza u celosti su podređena
potraživanjima svih nesubordiniranih poverilaca, u skladu sa odredbama
unutrašnjih akata banke i odluke o izdavanju tih instrumenata, odnosno
odredaba drugih akata kojima se uređuju subordinirane obaveze;
5) instrumenti, odnosno subordinirane obaveze
nisu obezbeđeni niti su za njih banka, njeno podređeno društvo, matično
društvo banke i njegova podređena društva, član bankarske grupe kojoj
banka pripada ili drugo lice povezano sa ovim licima izdali garanciju
kojom se poboljšava redosled naplate potraživanja po osnovu ovih
instrumenata, odnosno obaveza;
6) na instrumente, odnosno subordinirane
obaveze se ne primenjuje nijedan sporazum kojim se poboljšava redosled
naplate potraživanja po osnovu ovih instrumenata, odnosno obaveza;
7) instrumenti, odnosno subordinirane obaveze imaju ugovoreni prvobitni rok dospeća od najmanje pet godina;
8) odredbe unutrašnjih akata banke i odluke o
izdavanju tih instrumenata, odnosno odredbe drugih akata kojima se
uređuju subordinirane obaveze ne sadrže podsticaj da ih banka otkupi
ili otplati glavnicu pre njihovog roka dospeća;
9) ako instrumenti, odnosno subordinirane
obaveze sadrže opciju za otkup ili prevremenu otplatu, ta opcija se
može izvršiti isključivo na osnovu diskrecione odluke izdavaoca,
odnosno dužnika;
10) nominalna vrednost, odnosno glavnica
instrumenata, odnosno glavnica subordinirane obaveze, može da se smanji
ili prevremeno otplati i instrumenti mogu da se otkupe ili otplate samo
uz prethodnu saglasnost Narodne banke Srbije, u skladu s tačkom 32. ove
odluke i to najranije pet godina od dana izdavanja, odnosno uplate,
osim ako su ispunjeni uslovi iz stava 7. te tačke;
11) odredbe unutrašnjih akata banke i odluke
o izdavanju tih instrumenata, odnosno odredbe drugih akata kojima se
uređuju subordinirane obaveze ne sadrže izričitu ili implicitnu
mogućnost smanjenja, otkupa ili otplate ovih instrumenata, odnosno ovih
obaveza, osim u slučaju otpisa i konverzije kapitala ili primene
instrumenta restrukturiranja u skladu sa zakonom kojim se uređuju
banke, odnosno u slučaju stečaja ili likvidacije banke, a banka ne
ističe tu mogućnost ni na koji drugi način;
12) odredbe unutrašnjih akata banke i odluka
o izdavanju tih instrumenata, odnosno odredbe drugih akata kojima se
uređuju subordinirane obaveze, njihovim imaocima, odnosno poveriocima
ne daju pravo da ubrzaju buduće isplate kamate, odnosno glavnice;
13) iznos kamate, odnosno dividende koji se
plaća po instrumentima, odnosno subordiniranim obavezama ne zavisi od
kreditne sposobnosti banke ili njenog matičnog društva;
14) ako instrumente nije izdala, odnosno
subordiniranu obavezu nije odobrila direktno banka, izdavalac, odnosno
primalac sredstava mora biti lice koje je zajedno sa bankom uključeno u
konsolidaciju za potrebe kontrole bankarske grupe na konsolidovanoj
osnovi koju vrši Narodna banka Srbije, a sredstva po ovim osnovima
moraju biti dostupna banci odmah i bez ograničenja, na način propisan u
ovom stavu.
Iznos u kojem se instrumenti dopunskog kapitala,
odnosno subordinirane obaveze uključuju u obračun dopunskog kapitala
banke tokom poslednjih pet godina pre roka njihovog dospeća dobija se
tako što se količnik njihove nominalne vrednosti, odnosno glavnice, na
prvi dan poslednjeg petogodišnjeg perioda pre roka dospeća i broja
kalendarskih dana u tom periodu pomnoži sa brojem preostalih
kalendarskih dana do dospeća instrumenata ili subordiniranih obaveza,
na dan vršenja obračuna.
Način sprovođenja stava 1. ove tačke Narodna banka Srbije propisuje uputstvom.
29. Ako instrumenti dopunskog kapitala banke, odnosno
subordinirane obaveze prestanu da ispunjavaju uslove iz tačke 28. ove
odluke, banka je dužna da te instrumente, odnosno obaveze, kao i
emisionu premiju koja se odnosi na te instrumente bez odlaganja
isključi iz obračuna dopunskog kapitala.
Odbitne stavke od dopunskog kapitala
30. Odbitne stavke od dopunskog kapitala su:
1) direktna, indirektna i sintetička ulaganja
banke u sopstvene instrumente dopunskog kapitala i subordinirane
obaveze, uključujući instrumente koje je banka dužna da otkupi na
osnovu postojeće ugovorne obaveze;
2) direktna, indirektna i sintetička ulaganja
banke u instrumente dopunskog kapitala i subordinirane obaveze lica u
finansijskom sektoru koja imaju uzajamna ulaganja u banci koja su
izvršena radi prikazivanja većeg iznosa kapitala banke;
3) primenljivi iznos direktnih, indirektnih i
sintetičkih ulaganja u instrumente dopunskog kapitala i subordinirane
obaveze lica u finansijskom sektoru u kojima banka nema značajno
ulaganje;
4) direktna, indirektna i sintetička ulaganja banke u instrumente
dopunskog kapitala i subordinirane obaveze lica u finansijskom sektoru u kojima banka ima
značajno ulaganje, isključujući pozicije po osnovu vršenja pokroviteljstva emisije hartija
od vrednosti koje se drže pet radnih dana ili kraće.
Odbitne stavke iz stava 1. ove tačke banka obračunava
shodnom primenom tačke tač. 18. do 20. ove odluke na ulaganja u
instrumente dopunskog kapitala i subordinirane obaveze iz tog stava.
Način obračuna odbitnih stavki iz stava 1. ove tačke, Narodna banka Srbije propisuje uputstvom.
Odeljak 4.
UKLJUČENJE I ISKLJUČENJE INSTRUMENATA KAPITALA
31. Banka je dužna da podnese zahtev za dobijanje
prethodne saglasnosti Narodne banke Srbije ako namerava da uključi u
obračun osnovnog akcijskog kapitala, dodatnog osnovnog kapitala,
odnosno dopunskog kapitala elemente kapitala iz tačke 7. stav 1.
odredba pod 1), tačke 22. stav 1. odredba pod 1) i tačke 27. stav 1.
odredba pod 1) ove odluke, uz koji dostavlja sledeću dokumentaciju:
1) dokumentaciju u vezi sa izdavanjem ovih
elemenata, kao i drugu dokumentaciju kojom se dokazuje ispunjenost
uslova iz tačke 8. stav 1, tačke 23. stav 1, odnosno tačke 28. stav 1.
ove odluke;
2) prikaz ispunjenosti uslova iz tačke 8.
stav 1, tačke 23. stav 1, odnosno tačke 28. stav 1. ove odluke, s
pozivanjem na odgovarajuću dokumentaciju;
3) opis računovodstvenog tretmana ovih elemenata;
4) obračun iznosa kapitala i kapitalnih
zahteva poslednjeg dana u mesecu koji prethodi podnošenju zahteva iz
ovog stava, bez uključivanja ovih elemenata u taj obračun;
5) projekciju obračuna iznosa kapitala i kapitalnih zahteva za naredne tri godine, nakon uključivanja ovih elemenata u obračun.
O zahtevu iz stava 1. ove tačke Narodna banka Srbije odlučuje u roku od 60 dana od dana prijema urednog zahteva.
Ako elementi kapitala iz stava 1. ove tačke daju
banci diskreciono pravo da raspodelu po osnovu tih elemenata izvrši u
obliku koji ne podrazumeva isplatu novčanih sredstava ili izdavanje
drugih instrumenata kapitala, pored ispunjenosti uslova iz tačke 8.
stav 1, tačke 23. stav 1, odnosno tačke 28. stav 1. ove odluke, Narodna
banka Srbije ceni i da li to diskreciono pravo, odnosno oblik u kojem
se raspodela vrši negativno utiču na mogućnost banke da otkaže isplate
po osnovu ovih elemenata, odnosno na kvalitet ovih elemenata i njihovu
podobnost za pokriće gubitaka banke.
Elemente iz stava 1. ove tačke koji diskreciono pravo
iz stava 3. ove tačke daju nekom drugom licu, banka ne može da uključi
u obračun kapitala.
Banka može da koristi tržišni indeks koji je široko
zastupljen kao jedan od osnova za određivanje nivoa raspodela po
instrumentima dodatnog osnovnog kapitala i dopunskog kapitala.
Banka ne može koristiti indeks iz stava 5. ove tačke
ako je ona odnosni subjekt u tom indeksu, osim ako smatra da kretanja u
tom indeksu nisu značajnije povezana sa kreditnom sposobnošću banke ili
njenog matičnog društva, o čemu je banka dužna da obavesti Narodnu
banku Srbije.
Banka je dužna da u dokumentima kojima se bliže
opisuju instrumenti kapitala i na svojoj internet prezentaciji objavi
koje tržišne indekse koristi za potrebe iz stava 5. ove tačke.
Način primene tržišnog indeksa koji je široko zastupljen iz stava 5. ove tačke Narodna banka Srbije propisuje uputstvom.
Banka je dužna da, u slučaju promene uslova iz tačke
8. stav 1, tačke 23. stav 1, odnosno tačke 28. stav 1. ove odluke, o
tome bez odlaganja obavesti Narodnu banku Srbije i dostavi joj
odgovarajuću dokumentaciju o tim promenama.
Izuzetno od stava 1. ove tačke, ako namerava da u
obračun osnovnog akcijskog kapitala uključi elemente iz tačke 7. stav
1. odredbe 4) do 6) i element iz tačke 10. stav 1. ove odluke, banka je
dužna da dostavi obaveštenje Narodnoj banci Srbije najkasnije 30 dana
pre dana ovog uključivanja u obračun kapitala, uz koje dostavlja
sledeću dokumentaciju;
1) odluku skupštine banke o uključivanju tog elementa u obračun osnovnog akcijskog kapitala;
2) opis računovodstvenog tretmana ovog elementa;
3) obračun iznosa kapitala i kapitalnih
zahteva poslednjeg dana u mesecu koji prethodi danu dostavljanja
obaveštenja iz ovog stava, bez uključivanja ovih elemenata u obračun;
4) projekciju obračuna iznosa kapitala i kapitalnih zahteva za naredne tri godine, nakon uključivanja ovih elemenata u obračun.
32. Banka je dužna da podnese zahtev za dobijanje
prethodne saglasnosti Narodne banke Srbije ako namerava da smanji
vrednost elemenata osnovnog akcijskog kapitala iz tačke 7. stav 1. ove
odluke ili ako namerava da smanji vrednost, izvrši otkup ili otplatu
instrumenata dodatnog osnovnog kapitala ili instrumenata dopunskog
kapitala i subordiniranih obaveza koje ulaze u obračun tog kapitala iz
tačke 22. stav 1. i tačke 27. stav 1. ove odluke pre ugovorenog datuma
njihovog dospeća.
Odredbe ove tačke ne primenjuju se na sticanje sopstvenih akcija banke u skladu sa zakonom kojim se uređuju banke.
Uz zahtev za dobijanje prethodne saglasnosti Narodne
banke Srbije iz stava 1. ove tačke, banka je dužna da dostavi sledeću
dokumentaciju:
1) informacije o konkretnim aktivnostima koje namerava da sprovede i o razlozima za njihovo sprovođenje;
2) projekciju obračuna iznosa kapitala,
elemenata kapitala i kapitalnih zahteva, uključujući i zaštitnih
slojeva kapitala, za naredne tri godine nakon sprovođenja tih
aktivnosti, uključujući i projekciju tog obračuna pre njihovog
sprovođenja i njihovom uticaju na regulatorne zahteve;
3) procenu rizika kojima je banka izložena
ili može biti izložena, kao i da li je nivo njenog kapitala dovoljan za
pokriće tih rizika, izvršenu u skladu s odlukom kojom se propisuje
upravljanje rizicima, uključujući i rezultate dobijene po osnovu
poslednjeg stres testiranja, sprovedenog u skladu s tom odlukom, koji
bi ukazali na potencijalne gubitke u različitim scenarijima;
4) sve druge informacije koje Narodna banka Srbije oceni relevantnim za potrebe davanja odobrenja iz stava 1. ove tačke.
Banka je dužna da zahtev iz stava 1. ove tačke
Narodnoj banci Srbije dostavi najmanje tri meseca pre nego što imaoce
instrumenata osnovnog akcijskog kapitala, instrumenata dodatnog
osnovnog kapitala ili instrumenata dopunskog kapitala i poverioce po
subordiniranim obavezama koje ulaze u obračun tog kapitala obavesti o
nameri sprovođenja aktivnosti na koje se taj zahtev odnosi, s tim što
ih ne može obavestiti pre nego što dobije prethodnu saglasnost Narodne
banke Srbije na sprovođenje tih aktivnosti. Banka može podneti zahtev
iz stava 1. ove tačke i u roku kraćem od tri meseca, ako Narodna banka
Srbije oceni da je to opravdano okolnostima u konkretnom slučaju.
O zahtevu iz stava 1. ove tačke Narodna banka Srbije odlučuje u roku od 60 dana od dana prijema urednog zahteva.
Narodna banka Srbije daće banci prethodnu saglasnost iz stava 1. ove tačke pod uslovom da:
1) pre ili istovremeno sa sprovođenjem
aktivnosti iz stava 1. ove tačke, banka zamenjuje instrumente odnosno
elemente iz tog stava instrumentima istog ili boljeg kvaliteta, pod
uslovima koji omogućuju održanje sposobnosti banke da ostvaruje dobit,
uzimajući u obzir i profitabilnost banke u uslovima stresa, i koji, gde
je to primenljivo, banci ne nameću veće troškove od troškova elemenata,
odnosno instrumenata koji se zamenjuju, ili
2) nakon sprovođenja aktivnosti iz stava 1. ove tačke, iznos kapitala banke i pokazatelji iz tač. 3. i 3a ove odluke ostanu iznad propisanog nivoa, uključujući zaštitne slojeve kapitala, odnosno iznad uvećanih pokazatelja određenih u skladu s tač. 5. i 5a ove odluke.
Narodna banka Srbije će dati saglasnost iz stava 1.
ove tačke za smanjenje vrednosti, otkup ili otplatu instrumenata
dodatnog osnovnog kapitala ili instrumenata dopunskog kapitala i
subordiniranih obaveza koje ulaze u obračun tog kapitala u prvih pet
godina od datuma izdavanja, odnosno uplate, samo ako je pored uslova iz
stava 6. ove tačke ispunjen i jedan od sledećih uslova:
1) postoji velika verovatnoća da će doći do
promene regulatornog tretmana tih instrumenata, odnosno obaveza, koja
nije mogla da se predvidi u vreme njihovog izdavanja, odnosno nastanka,
a zbog koje će ovi instrumenti, odnosno obaveze, verovatno biti
isključeni iz obračuna kapitala ili će moći da budu uključeni samo u
obračun oblika kapitala nižeg kvaliteta;
2) došlo je do promene poreskog tretmana tih
instrumenata, odnosno obaveza, pri čemu je ta promena materijalno
značajna i nije mogla da se predvidi u vreme izdavanja ovih
instrumenata, odnosno nastanka obaveza.
Glava IV
RIZIKOM PONDERISANE IZLOŽENOSTI ZA KREDITNI RIZIK
33. Banka je dužna da za obračun rizikom ponderisanih
izloženosti iz tačke 3. stav 2. alineje prva i šesta ove odluke koristi
standardizovani pristup propisan u odeljku 1. ove glave, odnosno IRB
pristup propisan u odeljku 2. ove glave, ako je za to dobila saglasnost
Narodne banke Srbije, pod uslovima i na način utvrđen u toj
saglasnosti.
Za izloženosti prema CCP licima kojima se trguje i
izloženosti koje predstavljaju doprinose u fond za neizmirenje obaveza,
banka je dužna da za obračun rizikom ponderisanih izloženosti iz stava
1. ove tačke, primenjuje pristup iz odeljka 5. pododeljak 8. ove glave.
Za ostale izloženosti prema CCP licima, banka je dužna da primenjuje
tretman koji važi za:
- izloženosti prema bankama, ako je reč o izloženostima prema QCCP licima,
- izloženosti prema privrednim društvima, ako CCP lice nije kvalifikovano.
Banka izloženosti prema investicionim društvima,
kreditnim institucijama, klirinškim kućama i berzama iz država koje
nisu članice Evropske unije u smislu ove tačke, može tretirati kao
izloženosti prema bankama samo ako su propisi države porekla tih lica
kojima se uređuje njihovo poslovanje, kao i nadzor nad poslovanjem tih
lica, usklađeni sa odgovarajućim propisima Evropske unije.
34. Banka za izloženosti na koje primenjuje
standardizovani ili FIRB pristup može koristiti instrumente kreditne
zaštite u skladu sa odeljkom 3. ove glave pri obračunu rizikom
ponderisanih izloženosti iz tačke 3. stav 2. alineje prva i šesta ove
odluke ili, ako je to primenljivo, za izračunavanje iznosa očekivanog
gubitka za potrebe obračuna kapitala u skladu s tačkom 13. stav 1.
odredba pod 4) i tačkom 27. stav 1. odredba pod 4) ove odluke.
Za izloženosti na koje primenjuje AIRB pristup u
skladu s tačkom 116. ove odluke, banka može koristiti instrumente
kreditne zaštite u skladu sa odeljkom 2. ove glave.
35. Ako za klasu izloženosti u koju bi u skladu s
tačkom 38. ove odluke bile raspoređene sekjuritizovane izloženosti
primenjuje standardizovani pristup, banka je dužna da iznos rizikom
ponderisanih izloženosti za sekjuritizovane pozicije izračunava u
skladu s tač. 215. i 216. i tač. 219. do 234. ove odluke, a ako je
dobila prethodnu saglasnost Narodne banke Srbije, banka za ove potrebe
može da primenjuje pristup interne procene u skladu s tačkom 235. ove
odluke.
Ako za klasu izloženosti u koju bi, u skladu s tačkom
73. ove odluke bile raspoređene sekjuritizovane izloženosti banka
primenjuje IRB pristup, dužna je da iznos rizikom ponderisanih
izloženosti obračunava u skladu s tač. 215. i 216. i tač. 235. do 242.
ove odluke.
Banka je dužna da na sve sekjuritizovane izloženosti
primenjuje pristup koji primenjuje na veći deo izloženosti koje su
sekjuritizovane, osim u slučaju pristupa interne procene u kojem IRB
pristup primenjuje samo na deo odnosnih sekjuritizovanih izloženosti.
36. Banka koja primenjuje standardizovani pristup
dužna je da na opšte prilagođavanje za kreditni rizik primenjuje
tretman iz tačke 27. stav 1. odredba pod 3) ove odluke.
Banka koja primenjuje IRB pristup dužna je da na
opšte prilagođavanje za kreditni rizik primenjuje tretman iz tačke 13.
stav 1. odredba pod 4), tačke 27. stav 1. odredba pod 4) ove odluke i
tačke 134. ove odluke.
Opšta i specifična prilagođavanja za kreditni rizik, u smislu ove tačke, ne obuhvataju rezerve za opšte bankarske rizike.
Banka koja primenjuje IRB pristup, a za deo svojih
izloženosti na pojedinačnoj ili na konsolidovanoj osnovi koristi
standardizovani pristup u skladu s tač. 81. i 83. ove odluke, dužna je
da utvrdi deo opšteg prilagođavanja za kreditni rizik na koji
primenjuje tretman propisan za standardizovani pristup i deo na koji
primenjuje tretman propisan za IRB pristup na sledeći način:
1) ako banka uključena u konsolidaciju
primenjuje isključivo IRB pristup, na opšte prilagođavanje za kreditni
rizik primenjuje se tretman iz stava 2. ove tačke;
2) ako banka uključena u konsolidaciju
primenjuje isključivo standardizovani pristup na opšte prilagođavanje
za kreditni rizik primenjuje se tretman iz stava 1. ove tačke;
3) preostali iznos prilagođavanja za kreditni
rizik raspoređuje se proporcionalno na iznos rizikom ponderisanih
izloženosti izračunat primenom standardizovanog pristupa i na deo
izračunat primenom IRB pristupa.
36a. Iznos rizikom ponderisanih izloženosti za
kreditni rizik obračunat na način propisan glavom IV ove odluke po
osnovu izloženosti u dinarima prema malom i srednjem preduzeću, odnosno
preduzetniku ili poljoprivredniku, množi se faktorom umanjenja koji
iznosi 0,7619, ako su ispunjeni sledeći uslovi:
1) izloženost prema malom i srednjem preduzeću,
odnosno preduzetniku ili poljoprivredniku raspoređena je u klasu
izloženosti prema fizičkim licima, klasu izloženosti prema privrednim
društvima, odnosno u klasu izloženosti obezbeđenih hipotekama na
nepokretnostima, s tim da se izloženosti prema malom i srednjem
preduzeću, odnosno preduzetniku ili poljoprivredniku u statusu
neizmirenja obaveza ne uzimaju u obzir;
2) izloženost prema malom i srednjem preduzeću,
odnosno preduzetniku ili poljoprivredniku je u dinarima koji nisu
indeksirani deviznom klauzulom;
3) ukupan iznos izloženosti banke, matičnog društva i
podređenih društava banke prema dužniku - malom i srednjem preduzeću,
odnosno preduzetniku ili poljoprivredniku i licima povezanim s
dužnikom, uključujući i izloženosti u statusu neizmirenja obaveza, pri
čemu se ne uključuju izloženosti ili potencijalne izloženosti potpuno
obezbeđene hipotekama na stambenim nepokretnostima - ne prelazi
180.000.000 dinara; banka je dužna da preduzme potrebne aktivnosti radi
tačnog utvrđivanja ovog iznosa i da ih na odgovarajući način
dokumentuje.
Banka je dužna da izveštava Narodnu banku Srbije o
ukupnom iznosu umanjenja izloženosti po osnovu primene faktora iz stava
1. ove tačke u skladu sa odredbama odluke kojom se uređuje izveštavanje
o adekvatnosti kapitala banke.
Odeljak 1.
STANDARDIZOVANI PRISTUP
1. Iznos izloženosti, klase izloženosti i izračunavanje iznosa rizikom ponderisanih izloženosti
37. Iznos izloženosti za pozicije bilansne aktive jednak je iznosu bruto
knjigovodstvene vrednosti tih pozicija umanjenom za specifična prilagođavanja za kreditni
rizik, dodatna prilagođavanja u skladu s tačkom 12. stav 5. i tačkom 36. ove odluke i druga
umanjenja kapitala u vezi sa tom pozicijom.
Iznos izloženosti za vanbilansne stavke jednak je iznosu bruto knjigovodstvene
vrednosti tih stavki umanjenom za specifična prilagođavanja za kreditni rizik i pomnoženom
sledećim faktorima konverzije:
1) 0% - ako je vanbilansna stavka raspoređena u kategoriju niskog rizika;
2) 20% - ako je vanbilansna stavka raspoređena u kategoriju umerenog rizika;
3) 50% - ako je vanbilansna stavka raspoređena u kategoriju srednjeg rizika;
4) 100% - ako je vanbilansna stavka raspoređena u kategoriju visokog rizika.
Vanbilansne stavke raspoređuju se u kategorije rizika na sledeći način:
1) kategorija niskog rizika obuhvata sledeće stavke:
- neiskorišćene preuzete obaveze po osnovu
ugovora o kreditu, otkupu finansijskih instrumenata, izdavanju
garancija, jemstava ili akcepata, kao i obaveze u vezi sa tenderskim i
licitacionim garancijama i garancijama za dobro izvršenje posla, a koje
banka može bezuslovno i bez prethodne najave otkazati ili za koje je
ugovoreno pravo banke da jednostrano raskine ugovor usled pogoršanja
kreditne sposobnosti dužnika, pri čemu se ova obaveza po osnovu ugovora
o kreditu za korisnike finansijskih usluga smatra bezuslovno opozivom
ako je to predviđeno propisima kojima se uređuje zaštita korisnika
finansijskih usluga ili ugovorni uslovi dopuštaju banci da je u
potpunosti opozove,
- vanbilansne stavke po kojima ne može doći do plaćanja;
2) kategorija umerenog rizika obuhvata sledeće stavke:
- neiskorišćene preuzete obaveze po osnovu
ugovora o kreditu, otkupa finansijskih instrumenata, izdatih garancija,
ili akcepata, sa efektivnim ročnošću do godinu dana, osim onih koji
ispunjavaju uslove za raspoređivanje u kategoriju niskog rizika,
- dokumentarne akreditive kod kojih roba koja
je predmet isporuke predstavlja sredstvo obezbeđenja, kao i druge
slične vanbilansne stavke kod kojih postoji mogućnost potpunog
namirenja iz sredstava obezbeđenja, a koji su u vezi sa finansiranjem
trgovine,
- jemstva i garancije (uključujući tenderske
i licitacione garancije, garancije za dobro izvršenje posla, kao i sa
njima povezane garancije za povraćaj avansa i garancije za vraćanje
garantnog depozita), a koji su u vezi sa finansiranjem trgovine, i
druge garancije koje nemaju karakter kreditnog supstituta, pri čemu se
pod kreditnim supstitutom podrazumeva svako preuzimanje obaveza koje za
banku inicijalno ima isti rizik kao odobravanje kredita,
- neopozive stendbaj akreditive koji nemaju karakter kreditnog supstituta, a koji su u vezi sa finansiranjem trgovine;
3) kategorija srednjeg rizika obuhvata sledeće stavke:
- dokumentarne akreditive, koji su u vezi sa
finansiranjem trgovine, osim onih koji ispunjavaju uslove za
raspoređivanje u kategoriju umerenog rizika,
- garancija za isporuku robe, carinske garancije i garancije za izmirenje poreskih obaveza,
- neiskorišćene preuzete obaveze po osnovu
ugovora o kreditu, otkupu finansijskih instrumenata, izdavanju
garancija, jemstva ili akcepata, sa efektivnom ročnošću dužom od godinu
dana, osim onih koji ispunjavaju uslove za raspoređivanje u kategoriju
niskog rizika,
- preuzete vanbilansne obaveze po osnovu izdavanja kratkoročnih obveznica ili zapisa (
Note Issuance Facility - NIF
) i revolving obaveze po osnovu pružanja usluga pokroviteljstva emisije srednjoročnih obveznica ili zapisa sa obavezom otkupa (
Revolving Underwriting Facility - RUF
);
4) kategorija visokog rizika obuhvata sledeće stavke:
- garancije koje imaju karakter kreditnog supstituta (npr. garancije za otplatu kredita),
- kreditne derivate,
- akcepte,
- indosamente na menicama koje nisu indosirane na druge banke,
- transakcije s pravom regresa (npr. faktoring s regresom),
- neopozive stendbaj akreditive koji imaju karakter kreditnih supstituta,
- imovina stečena po osnovu forvard ugovora za kupovinu imovine,
- forvard depozite,
- neuplaćeni deo delimično uplaćenih akcija i drugih hartija od vrednosti,
- repo transakcije,
- ostale vanbilansne stavke visokog rizika.
Banka može, u skladu sa odeljkom 3. ove glave, vršiti
prilagođavanje iznosa izloženosti na koju je primenjena materijalna
kreditna zaštita.
Ako banka za izračunavanje efekata kreditne zaštite
po osnovu sredstava obezbeđenja u obliku finansijske imovine koristi
složeni metod dužna je da iznos izloženosti po osnovu hartija od
vrednosti ili robe koje su prodate, založene kao sredstvo obezbeđenja
ili date u zajam u okviru transakcija po osnovu repo i reverse repo
ugovora, transakcija davanja ili uzimanja u zajam hartija od vrednosti
ili robe, kao i transakcija kreditiranja trgovine hartijama od
vrednosti, uveća za korektivni faktor koji je za odnosne hartije od
vrednosti ili robu propisan tač. 174. do 181. ove odluke.
Izuzetno od st. 1. do 5. ove tačke, banka za
izračunavanje iznosa izloženosti po osnovu finansijskih derivata iz
Priloga 1 ove odluke primenjuje metode propisane u odeljku 5. ove
glave, uzimajući u obzir efekte sporazuma o netiranju. Za izračunavanje
iznosa izloženosti transakcija po osnovu repo i reverse repo ugovora,
transakcija davanja ili uzimanja u zajam hartija od vrednosti ili robe,
transakcija kreditiranja trgovine hartijama od vrednosti i transakcija
s dugim rokom izmirenja banka može primenjivati odredbe iz odeljka 5.
ili iz odeljka 3. ove glave.
38. Banka je dužna da sve izloženosti rasporedi u jednu od sledećih klasa:
1) izloženosti prema državama i centralnim bankama;
2) izloženosti prema teritorijalnim autonomijama i jedinicama lokalne samouprave;
3) izloženosti prema javnim administrativnim telima;
4) izloženosti prema međunarodnim razvojnim bankama;
5) izloženosti prema međunarodnim organizacijama;
6) izloženosti prema bankama;
7) izloženosti prema privrednim društvima;
8) izloženosti prema fizičkim licima;
9) izloženosti obezbeđene hipotekama na nepokretnostima;
10) izloženosti u statusu neizmirenja obaveza;
11) visokorizične izloženosti;
12) izloženosti po osnovu pokrivenih obveznica;
13) izloženosti po osnovu sekjuritizovanih pozicija;
14) izloženosti prema bankama i privrednim društvima sa kratkoročnim kreditnim rejtingom;
15) izloženosti po osnovu ulaganja u otvorene investicione fondove;
16) izloženosti po osnovu vlasničkih ulaganja;
17) ostale izloženosti.
Izuzetno od stava 1. ove tačke, banka nije dužna da u
klase izloženosti iz tog stava rasporedi izloženosti koje u skladu sa
Glavom III predstavljaju odbitnu stavku od osnovnog akcijskog kapitala,
dodatnog osnovnog kapitala ili dopunskog kapitala banke.
Banka je dužna da unutrašnjim aktima bliže utvrdi
kriterijume na osnovu kojih izloženosti raspoređuje u klase iz stava 1.
ove tačke.
39. Za potrebe izračunavanja iznosa rizikom
ponderisanih izloženosti, banka je dužna da pondere rizika primenjuje
na sve izloženosti, osim na izloženosti iz tačke 38. stav 2. ove
odluke.
Iznos rizikom ponderisanih izloženosti izračunava se
tako što se iznos izloženosti množi odgovarajućim ponderom rizika, koji
se u skladu sa pododeljkom 2. ovog odeljka, određuje za svaku
pojedinačnu izloženost na osnovu klase izloženosti i nivoa njenog
kreditnog kvaliteta.
Iznos rizikom ponderisanih izloženosti izračunat u
skladu sa stavom 2. ove tačke umanjuje se za iznos odbitne stavke iz
tačke 13. stav 1. odredba pod 17) ove odluke.
Nivo kreditnog kvaliteta izloženosti određuje se na
osnovu kreditnog rejtinga koji je dodelila agencija za rejting ili
agencija za kreditiranje izvoza u skladu s pododeljkom 3. ovog odeljka.
Ako koristi kreditnu zaštitu, banka može da prilagodi ponder rizika u skladu sa odredbama odeljka 3. ove glave.
Banka je dužna da iznos rizikom ponderisanih
izloženosti po osnovu sekjuritizovanih pozicija izračunava u skladu sa
odeljkom 4. ove glave.
Banka izloženostima za koje u pododeljku 2. ovog
odeljka nije utvrđen način izračunavanja iznosa rizikom ponderisanih
izloženosti, dodeljuje ponder rizika 100%.
40. Osim izloženosti koje predstavljaju elemente
osnovnog akcijskog kapitala, dodatnog osnovnog kapitala ili dopunskog
kapitala banke, banka može uz prethodnu saglasnost Narodne banke Srbije
izloženostima prema drugoj ugovornoj strani koja je matično ili
podređeno društvo te banke, podređeno društvo matičnog društva te banke
ili društvo koje je sa tom bankom povezano zajedničkim upravljanjem
dodeliti ponder rizika 0% bez obzira na nivo njihovog kreditnog
kvaliteta, ako su ispunjeni sledeći uslovi:
1) druga ugovorna strana je banka,
investiciono društvo, finansijski holding, mešoviti finansijski
holding, finansijska institucija, društvo za upravljanje imovinom ili
društvo za dodatne usluge, i na nju se primenjuju odgovarajući propisi
kojima se uređuje poslovanje tih lica i nadzor nad tim poslovanjem;
2) banka i druga ugovorna strana su predmet zajedničke konsolidacije koja se sprovodi metodom pune konsolidacije;
3) na banku i na drugu ugovornu stranu primenjuje se isti način procene, merenja i kontrole rizika;
4) banka i druga ugovorna strana osnovane su u Republici Srbiji; i
5) ne postoje prepreke za prenos kapitala ili izmirenje obaveza druge ugovorne strane prema banci.
Pod finansijskom institucijom, u smislu ove odluke,
podrazumeva se lice u finansijskom sektoru u smislu zakona kojim se
uređuju banke, osim banke, investicionog društva i društva za
osiguranje.
Banka koja namerava da izloženostima prema licima iz
stava 1. ove tačke dodeljuje ponder rizika iz tog stava, dužna je da
Narodnoj banci Srbije podnese zahtev za davanje prethodne saglasnosti
za primenu tog pondera i da joj uz taj zahtev dostavi dokumentaciju
kojom se dokazuje ispunjenost uslova iz tog stava.
O zahtevu iz stava 2. ove tačke Narodna banka Srbije odlučuje u roku od 30 dana od dana prijema urednog zahteva.
Banka je dužna da, u slučaju promene uslova iz stava
1. ove tačke, o tome bez odlaganja obavesti Narodnu banku Srbije i
dostavi joj odgovarajuću dokumentaciju o tim promenama.
2. Ponderi rizika
a) Izloženosti prema državama i centralnim bankama
41. Banka izloženostima prema državama i centralnim
bankama za koje postoji kreditni rejting izabrane agencije za rejting
dodeljuje ponder rizika naveden u sledećoj tabeli (Tabela 1), prema
rasporedu kreditnih rejtinga u odgovarajući nivo kreditnog kvaliteta:
Tabela 1.
Nivo kreditnog kvaliteta
1
2
3
4
5
6
Ponder kreditnog rizika
0%
20%
50%
100%
100%
150%
Banka izloženostima prema Evropskoj centralnoj banci dodeljuje ponder rizika 0%.
Banka izloženostima prema Republici Srbiji, Narodnoj
banci Srbije, kao i državama i centralnim bankama država članica
Evropske unije, koje su izražene i koje se izmiruju u njihovim
nacionalnim valutama, dodeljuje ponder rizika 0%.
Banka izloženostima prema državama i centralnim
bankama na koje se ne primenjuju odredbe st. 1. do 3. ove tačke
dodeljuje ponder rizika 100%.
Banka može izloženostima prema državama koje nisu
članice Evropske unije i centralnim bankama ovih država, i kojima je
nadležno regulatorno telo dodelilo ponder rizika niži od onog iz st. 1.
i 4. ove tačke, a koje su izražene i izmiruju se u njihovim nacionalnim
valutama, dodeliti taj ponder rizika - ako su propisi te države kojima
se uređuje poslovanje banaka i nadzor nad tim poslovanjem usklađeni sa
odgovarajućim propisima Evropske unije.
b) Izloženosti prema teritorijalnim autonomijama i jedinicama lokalne samouprave
42. Banka izloženostima prema jedinicama lokalne
samouprave i teritorijalne autonomije dodeljuje pondere rizika koji su
ovom odlukom propisani za izloženosti prema bankama, osim u slučajevima
iz st. 2, 4. i 5. ove tačke. Preferencijalni tretman za kratkoročne
izloženosti propisan tačkom 47. stav 2. i tačkom 48. stav 2. ove odluke
se ne primenjuje na ove izloženosti.
Banka izloženostima prema teritorijalnim autonomijama
i jedinicama lokalne samouprave može dodeliti ponder rizika države u
kojoj su osnovane, ako ne postoji razlika u rizičnosti ovih izloženosti
usled ovlašćenja teritorijalne autonomije ili lokalne samouprave da
prikuplja prihode i postojanja posebnog institucionalnog okvira (npr. u
vezi sa odgovornošću za dugove teritorijalne autonomije/lokalne
samouprave) koji smanjuje rizik od nastupanja statusa neizmirenja
obaveza.
Banka izloženostima prema crkvama i verskim
zajednicama može dodeliti ponder rizika propisan za izloženosti prema
teritorijalnim autonomijama i jedinicama lokalne samouprave, ako imaju
status pravnog lica i zakonom im je povereno prikupljanje poreza. U tim
slučajevima se ne primenjuju odredbe stava 2. ove tačke, pri čemu se
navedene izloženosti ne izuzimaju od primene standardizovanog pristupa
iz tačke 83. ove odluke.
Ako nadležno regulatorno telo države koja nije
članica Evropske unije, a čiji su propisi kojima se uređuje poslovanje
banaka i nadzor nad tim poslovanjem usklađeni sa odgovarajućim
propisima Evropske unije, tretira izloženosti prema svojim
teritorijalnim autonomijama i jedinicama lokalne samouprave kao
izloženosti prema državi jer ne postoji razlika u rizičnosti ovih
izloženosti, usled toga što ta teritorijalna autonomija ili lokalna
samouprava ima ovlašćenje da prikuplja prihode i postoji poseban
institucionalni okvir koji umanjuje rizik od nastupanja statusa
neizmirenja obaveza, banka može na isti način da dodeli ponder rizika
ovim izloženostima.
Izloženostima prema teritorijalnim autonomijama i
jedinicama lokalne samouprave Republike Srbije i država članica
Evropske unije, koje su izražene i koje se izmiruju u njihovim
nacionalnim valutama, dodeljuje se ponder rizika 20%.
v) Izloženosti prema javnim administrativnim telima
43. Banka izloženostima prema javnim administrativnim
telima za koje ne postoji kreditni rejting izabrane agencije za
rejting, dodeljuje ponder rizika naveden u sledećoj tabeli (Tabela 2)
prema nivou kreditnog kvaliteta države porekla:
Tabela 2.
Nivo kreditnog kvaliteta
1
2
3
4
5
6
Ponder kreditnog rizika
20%
50%
100%
100%
100%
150%
Izloženostima prema javnim administrativnim telima dodeljuje se ponder rizika 100% ako država porekla nema kreditni rejting.
Banka izloženostima prema javnim administrativnim
telima za koje postoji kreditni rejting izabrane agencije za rejting
dodeljuje pondere rizika u skladu s tačkom 48. ove odluke.
Preferencijalni tretman za kratkoročne izloženosti propisan tačkom 47.
stav 2. i tačkom 48. stav 2. ove odluke se ne primenjuje na ove
izloženosti.
Izloženostima prema javnim administrativnim telima sa ugovorenom ročnošću do tri meseca dodeljuje se ponder rizika 20%.
Izuzetno, banka može izloženosti prema javnim
administrativnim telima da tretira kao izloženosti prema državi,
teritorijalnoj autonomiji ili lokalnoj samoupravi u kojoj je to telo
osnovano, ako ih nadležno regulatorno telo te države tretira na isti
način, jer ne postoji razlika u rizičnosti ovih izloženosti usled
postojanja odgovarajuće garancije/jemstva odnosne države, teritorijalne
autonomije ili lokalne samouprave.
Ako nadležno regulatorno telo države koja nije
članica Evropske unije, a čiji su propisi kojima se uređuje poslovanje
banaka i nadzor nad tim poslovanjem usklađeni sa odgovarajućim
propisima Evropske unije, tretira izloženosti prema svojim javnim
administrativnim telima na način iz st. 1 do 3. ove tačke, banka može
na isti način da dodeli ponder rizika ovim izloženostima. U ostalim
slučajevima banka je dužna da na ove izloženosti primenjuje ponder
rizika 100%.
g) Izloženosti prema međunarodnim razvojnim bankama
44. Banka izloženostima prema međunarodnim razvojnim
bankama, osim izloženostima iz stava 3. ove tačke, dodeljuje pondere
rizika koji su ovom odlukom propisani za izloženosti prema bankama.
Preferencijalni tretman za kratkoročne izloženosti propisan tačkom 47.
stav 2, tačkom 48. stav 2. i tačkom 49. stav 3. ove odluke se ne
primenjuje na ove izloženosti.
Pod međunarodnim razvojnim bankama iz stava 1. ove
tačke podrazumevaju se i Interamerička investiciona korporacija (IIC),
Crnomorska trgovinska i razvojna banka (BSTDB), Banka za ekonomske
integracije Centralne Amerike (CABEI) i CAF - Razvojna banka Latinske
Amerike (CAF).
Banka dodeljuje ponder rizika 0% izloženostima prema sledećim međunarodnim razvojnim bankama:
- Međunarodnoj banci za obnovu i razvoj (IBRD),
- Međunarodnoj finansijskoj korporaciji (IFC),
- Interameričkoj razvojnoj banci (IADB),
- Azijskoj razvojnoj banci (ADB),
- Afričkoj razvojnoj banci (AFDB),
- Razvojnoj banci Saveta Evrope (CEB),
- Nordijskoj investicionoj banci (NIB),
- Karipskoj razvojnoj banci (CDB),
- Evropskoj banci za obnovu i razvoj (EBRD),
- Evropskoj investicionoj banci (EIB),
- Evropskom investicionom fondu (EIF),
- Multilateralnoj agenciji za garantovanje investicija (MIGA),
- Međunarodnom programu za finansiranje imunizacije (IFFim),
- Islamskoj razvojnoj banci (IcDB).
d) Izloženosti prema međunarodnim organizacijama
45. Banka dodeljuje ponder rizika 0% izloženostima prema sledećim međunarodnim organizacijama:
- Evropskoj uniji (EU),
- Međunarodnom monetarnom fondu (IMF),
- Banci za međunarodna poravnanja (BIS),
- Evropskom fondu za finansijsku stabilnost (EFSF),
- Evropskom stabilizacionom mehanizmu (ESM),
- međunarodnoj finansijskoj instituciji osnovanoj od
strane dve ili više članica Evropske unije u cilju obezbeđenja
finansiranja i pružanja finansijske pomoći svojim članovima u slučaju
njihovih finansijskih teškoća.
đ) Izloženosti prema bankama
46. U klasu izloženosti prema bankama se, pored
izloženosti prema bankama sa sedištem u Republici Srbiji, raspoređuju i
izloženosti prema:
- pravnim licima sa sedištem van Republike Srbije
čija je pretežna delatnost primanje depozita i odobravanje kredita za
svoj račun (kreditne institucije),
- pravnim licima čija je pretežna delatnost pružanje
investicionih usluga trećim licima i obavljanje investicionih
aktivnosti (investiciona društva),
- ostalim licima u finansijskom sektoru koja su od
nadležnog regulatornog tela države u kojoj imaju sedište dobila dozvolu
za rad i na koja se primenjuju odgovarajući propisi kojima se uređuje
poslovanje tih lica i nadzor nad tim poslovanjem uporedivi sa onima
koji se primenjuju na banke.
Za potrebe stava 1. alineja druga ove tačke, pod
investicionim društvom ne podrazumeva se privredno društvo koja ugovara
poslove u vezi sa finansijskim fjučersima i opcijama za svoj račun,
isključivo u cilju zaštite od rizika po osnovu pozicija u finansijskim
derivatima ili koje ugovara te poslove za račun drugih lica koja su
učesnici na finansijskom tržištu ali samo uz garanciju klirinške kuće,
kao ni privredno društvo koje je ovlašćeno samo za pružanje usluga
investicionog savetovanja i/ili posredovanje kod primanja i
prosleđivanja naloga klijenata.
47. Banka izloženostima prema bankama za koje postoji
kreditni rejting izabrane agencije za rejting dodeljuje ponder rizika u
skladu s tačkom 48. ove odluke. Banka izloženostima prema bankama za
koje ne postoji kreditni rejting izabrane agencije za rejting dodeljuje
ponder rizika u skladu s tačkom 49. ove odluke.
Banka izloženostima prema bankama čiji preostali rok
dospeća nije duži od tri meseca, a koje su izražene i izmiruju se u
nacionalnoj valuti dužnika, dodeljuje ponder rizika za jednu kategoriju
lošiji od pondera propisanog za izloženosti prema državi u kojoj
banka-dužnik ima sedište.
Banka ne može izloženostima iz stava 2. ove tačke dodeliti ponder rizika niži od 20%.
48. Banka izloženostima prema bankama čiji je
preostali rok dospeća duži od tri meseca i za koje postoji kreditni
rejting izabrane agencije za rejting dodeljuje ponder rizika naveden u
sledećoj tabeli (Tabela 3), prema rasporedu kreditnih rejtinga u
odgovarajući nivo kreditnog kvaliteta:
Tabela 3.
Nivo kreditnog kvaliteta
1
2
3
4
5
6
Ponder kreditnog rizika
20%
50%
50%
100%
100%
150%
Banka izloženostima prema bankama čiji preostali rok
dospeća nije duži od tri meseca i za koje postoji kreditni rejting
izabrane agencije za rejting dodeljuje ponder rizika naveden u sledećoj
tabeli (Tabela 4), prema rasporedu kreditnih rejtinga u odgovarajući
nivo kreditnog kvaliteta:
Tabela 4.
Nivo kreditnog kvaliteta
1
2
3
4
5
6
Ponder kreditnog rizika
20%
20%
20%
50%
50%
150%
Banka je dužna da dodeljuje ponder rizika za izloženosti prema bankama u skladu sa sledećim pravilima:
- ako ne postoji kratkoročni kreditni rejting
izabrane agencije za rejting, banka ponder rizika određuje u skladu sa
stavom 2. ove tačke i primenjuje ga na sve izloženosti prema bankama sa
preostalim rokom dospeća do tri meseca,
- ako postoji kratkoročni kreditni rejting izabrane
agencije za rejting kojem odgovara isti ili povoljniji ponder rizika od
pondera propisanog stavom 2. ove tačke, banka na takav način utvrđen
ponder rizika može primeniti samo za izloženosti na koje se taj rejting
odnosi, dok za ostale izloženosti prema bankama sa preostalim rokom
dospeća do tri meseca određuje ponder rizika u skladu sa stavom 2. ove
tačke,
- ako postoji kratkoročni kreditni rejting izabrane
agencije za rejting kojem odgovara lošiji ponder rizika od pondera
propisanog stavom 2. ove tačke, banka je dužna da taj rejting primeni
na sve izloženosti prema bankama sa preostalim rokom dospeća do tri
meseca kojima nije dodeljen kreditni rejting izabrane agencije za
rejting.
49. Banka izloženostima prema bankama za koje ne
postoji kreditni rejting izabrane agencije za rejting, dodeljuje ponder
rizika naveden u sledećoj tabeli (Tabela 5), prema nivou kreditnog
kvaliteta države u kojoj banka-dužnik ima sedište:
Tabela 5.
Nivo kreditnog kvaliteta
1
2
3
4
5
6
Ponder kreditnog rizika
20%
50%
100%
100%
100%
150%
Izloženostima prema bankama se dodeljuje ponder
rizika 100% ako za izloženosti prema državi u kojoj banka-dužnik ima
sedište ne postoji kreditni rejting.
Banka izloženostima prema bankama čija ugovorena
efektivna ročnost nije duža od tri meseca, a za koje ne postoji
raspoloživi kreditni rejting izabrane agencije za rejting, dodeljuje
ponder rizika 20%.
Izuzetno od st. 2. i 3. ove tačke, banka
izloženostima prema bankama za koje ne postoji kreditni rejting
izabrane agencije za rejting, a koje su u vezi sa finansiranjem
trgovine i ispunjavaju uslov iz tačke 109. stav 4. odredba pod 2) ove
odluke, dodeljuje ponder rizika 50%. Ako preostali rok dospeća ovakvih
izloženosti nije duži od tri meseca, banka dodeljuje ponder rizika 20%.
e) Izloženosti prema privrednim društvima
50. Banka izloženostima prema privrednim društvima za
koje postoji kreditni rejting izabrane agencije za rejting dodeljuje
ponder rizika naveden u sledećoj tabeli (Tabela 6), prema rasporedu
kreditnih rejtinga u odgovarajući nivo kreditnog kvaliteta:
Tabela 6.
Nivo kreditnog kvaliteta
1
2
3
4
5
6
Ponder kreditnog rizika
20%
50%
100%
100%
150%
150%
Banka izloženostima prema privrednim društvima za
koje ne postoji raspoloživi kreditni rejting izabrane agencije za
rejting dodeljuje ponder rizika države u kojoj privredno društvo ima
sedište ili ponder rizika 100%, zavisno od toga koji ponder je veći.
ž) Izloženosti prema fizičkim licima
51. Banka izloženostima raspoređenim u klasu
izloženosti prema fizičkim licima dodeljuje ponder rizika 75% ako su
ispunjeni sledeći uslovi:
- da je izloženost prema fizičkom licu (uključujući poljoprivrednika ili preduzetnika) ili malom i srednjem preduzeću,
- da su izloženosti dovoljno diversifikovane i sa
sličnim karakteristikama, usled čega su rizici po osnovu ovih
izloženosti značajno smanjeni,
- da ukupna izloženost prema jednom dužniku nije veća od 120.000.000 dinara.
Ukupna izloženost prema jednom dužniku, u smislu
stava 1. ove tačke, utvrđuje se kao ukupna izloženost banke i njenog
matičnog i podređenih društava banke prema dužniku i licima povezanim s
dužnikom, uključujući i izloženosti u statusu neizmirenja obaveza, pri
čemu se ne uključuju izloženosti potpuno obezbeđene hipotekama na
stambenim nepokretnostima u skladu s tačkom 53. ove odluke, kao ni
ulaganja u hartije od vrednosti.
Banka može u klasu izloženosti prema fizičkim licima
uključiti i sadašnju vrednost lizing naknada po osnovu ugovora o
lizingu ako primalac lizinga pripada klasi fizičkih lica u smislu ove
odluke.
Banka izloženosti koje ne ispunjavaju uslove iz st.
1. i 3. ove tačke ne može rasporediti u klasu izloženosti prema
fizičkim licima.
z) Izloženosti obezbeđene hipotekama
52. Banka izloženostima ili delovima izloženosti
obezbeđenim hipotekama koje ne ispunjavaju uslove iz tačke 53, odnosno
tačke 54. ove odluke dodeljuje ponder kreditnog rizika 100%, osim delu
izloženosti raspoređenom u drugu klasu izloženosti. Na deo izloženosti
koji prelazi iznos obezbeđen hipotekom banka je dužna da primeni ponder
rizika koji se dodeljuje neobezbeđenim izloženostima tog dužnika.
Ako je predmet hipoteke nepokretnost koja se nalazi
na teritoriji države članice Evropske unije, pri utvrđivanju dela
izloženosti koji se tretira kao potpuno obezbeđen hipotekom banka je
dužna da za potrebe utvrđivanja odnosa kredita i vrednosti hipoteke
koristi procenat utvrđen u odgovarajućem propisu te države kojim se
uređuje podobnost nepokretnosti za raspoređivanje u ovu klasu
izloženosti. Ako su tim propisom za predmetne nepokretnosti propisani
ponderi rizika i uslovi podobnosti različiti od onih definisanih tačkom
53, odnosno tačkom 54. ove odluke, banka je dužna da primenjuje te
pondere rizika i uslove za potrebe izračunavanja rizikom ponderisanih
izloženosti iz ove klase.
53. Banka izloženostima ili delovima izloženosti
potpuno obezbeđenim hipotekom na stambenoj nepokretnosti u kojoj
vlasnik stanuje ili je tu nepokretnost dao u zakup na osnovu
odgovarajućeg ugovora (ili namerava da u njoj stanuje ili je dâ u
zakup) - dodeljuje ponder rizika 35%.
Izloženosti ili delovi izloženosti se smatraju
potpuno obezbeđeni hipotekom u smislu ove tačke, ako su ispunjeni
sledeći uslovi:
1) vrednost stambene nepokretnosti koja je
predmet hipoteke ne zavisi velikim delom od kreditne sposobnosti
dužnika, ne uzimajući u obzir makroekonomske faktore koji utiču i na
vrednost stambene nepokretnosti i na kreditnu sposobnost dužnika;
2) kreditna sposobnost dužnika ne zavisi
velikim delom od vrednosti stambene nepokretnosti koja je predmet
hipoteke ili novčanih tokova od njene upotrebe, već od dužnikove
sposobnosti da otplati dug iz drugih izvora prihoda, pri čemu je banka
u okviru svoje kreditne politike definisala maksimalni odnos vrednosti
ovih kredita i izvora prihoda, i pre odobravanja kredita raspolaže
relevantnom dokumentacijom u vezi sa ovim izvorima prihoda;
3) uslovi iz tačke 156. i tačke 185. st. 1. i 2. ove odluke;
4) iznos kredita na koji se primenjuje ponder rizika 35% ne prelazi 80% tržišne vrednosti stambene nepokretnosti koja je predmet hipoteke, 90% te vrednosti ako se kredit odobrava u okviru mera podrške države određenim kategorijama fizičkih lica ili fizičkom licu za kupovinu prve stambene nepokretnosti, odnosno 99% te vrednosti ako se kredit odobrava u okviru programa podrške države mladima za kupovinu prve stambene nepokretnosti.
54. Banka izloženostima koje su potpuno obezbeđene hipotekama na poslovnim nepokretnostima, dodeljuje ponder rizika 50%.
Izloženosti ili delovi izloženosti se smatraju
potpuno obezbeđeni hipotekom u smislu ove tačke, ako su ispunjeni
sledeći uslovi:
1) vrednost poslovne nepokretnosti koja je
predmet hipoteke ne zavisi velikim delom od kreditne sposobnosti
dužnika, ne uzimajući u obzir makroekonomske faktore koji utiču i na
vrednost poslovne nepokretnosti i na kreditnu sposobnost dužnika;
2) uslovi iz tačke 156. i tačke 185. st. 1. i 2. ove odluke;
3) kreditna sposobnost dužnika ne zavisi
velikim delom od vrednosti poslovne nepokretnosti koja je predmet
hipoteke ili novčanih tokova od njene upotrebe, već od dužnikove
sposobnosti da otplati dug iz drugih izvora prihoda;
4) iznos kredita na koji se primenjuje ponder
rizika 50% ne prelazi 50% tržišne vrednosti poslovne nepokretnosti koja
je predmet hipoteke.
i) Izloženosti u statusu neizmirenja obaveza
55. Banka svim neobezbeđenim izloženostima kod kojih
je nastupio status neizmirenja obaveza u skladu s tačkom 93. ove
odluke, kao i svim izloženostima prema licima razvrstanim u klasu
izloženosti prema fizičkim licima kod kojih je nastupio ovaj status,
dodeljuje sledeći ponder rizika:
1) 150% - ako je iznos specifičnih prilagođavanja za kreditni rizik
manji od 20% njegove bruto knjigovodstvene vrednosti pre primene ovih prilagođavanja,
2) 100% - ako iznos specifičnih prilagođavanja za kreditni rizik
iznosi 20% njegove bruto knjigovodstvene vrednosti pre primene ovih prilagođavanja ili je
veći od tog procenta.
Pod neobezbeđenom izloženošću za potrebe iz stava 1.
ove tačke podrazumeva se deo izloženosti koji nije obezbeđen podobnim
instrumentom kreditne zaštite u skladu sa odeljkom 3. ove glave.
Izuzetno od stava 1. ove tačke, banka u slučaju izloženosti koja se u skladu
s tač. 53. i 54. ove odluke smatra potpuno obezbeđena hipotekom na nepokretnošću, a kod koje
je nastupio status neizmirenja obaveza, na iznos ove izloženosti umanjen za iznos specifičnih
prilagođavanja za kreditni rizik primenjuje ponder rizika 100%.
j) Visokorizične izloženosti
56. Banka u visokorizične izloženosti (uključujući
izloženosti po osnovu ulaganja u otvorene investicione fondove, ako je
primenljivo) raspoređuje izloženosti kod kojih se može utvrditi
postojanje visokog rizika kao što su:
1) ulaganja u visokoprofitabilne projekte s visokim rizikom;
2) ulaganja u zatvorene investicione fondove;
3) ulaganja u instrumente kapitala lica koja se ne kotiraju na berzi;
4) špekulativno finansiranje poslova sa nepokretnostima.
Banka izloženostima iz stava 1. ove tačke dodeljuje ponder kreditnog rizika 150%.
Pri proceni da li su izloženosti koje nisu navedene u
stavu 1. ove tačke visokorizične, banka uzima u obzir sledeće
karakteristike:
- postoji visok rizik od gubitka usled nastupanja statusa neizmirenja odnosnog dužnika,
- nije moguće na odgovarajući način proceniti da li izloženost ispunjava uslov iz alineje prve ovog stava.
k) Izloženosti po osnovu pokrivenih obveznica
57. Banka izloženostima po osnovu pokrivenih
obveznica za koje postoji kreditni rejting izabrane agencije za rejting
dodeljuje ponder rizika naveden u sledećoj tabeli (Tabela 7), prema
rasporedu kreditnih rejtinga u odgovarajući nivo kreditnog kvaliteta:
Tabela 7.
Nivo kreditnog kvaliteta
1
2
3
4
5
6
Ponder kreditnog rizika
10%
20%
20%
50%
50%
100%
Banka izloženostima po osnovu pokrivenih obveznica za
koje ne postoji raspoloživi kreditni rejting izabrane agencije za
rejting dodeljuje ponder rizika na osnovu pondera rizika dodeljenog
neobezbeđenoj izloženosti s pravom prvenstva naplate banke izdavaoca i
to na sledeći način:
1) 10% - ako se izloženosti prema banci izdavaocu dodeljuje ponder rizika 20%;
2) 20% - ako se izloženosti prema banci izdavaocu dodeljuje ponder rizika 50%;
3) 50% - ako se izloženosti prema banci izdavaocu dodeljuje ponder rizika 100%; ili
4) 100% - ako se izloženosti, prema banci izdavaocu dodeljuje ponder rizika 150%.
Na izloženosti po osnovu pokrivenih obveznica može se
primeniti preferencijalni tretman iz st. 1. ili 2. ove tačke, ako su
obezbeđene sledećim vrstama imovine:
1) potraživanjima od Republike Srbije,
Narodne banke Srbije, država članica Evropske unije, njihovih
centralnih banaka, teritorijalnim autonomijama, jedinicama lokalne
samouprave ili javnim administrativnim telima, kao i potraživanjima
obezbeđenim njihovim garancijama;
2) potraživanjima od država koje nisu članice
Evropske unije, njihovih centralnih banaka, međunarodnih razvojnih
banaka, međunarodnih organizacija, čiji kreditni rejting odgovara nivou
kreditnog kvaliteta 1 u skladu sa ovom odlukom, kao i potraživanjima
obezbeđenim njihovim garancijama;
3) potraživanjima od teritorijalnih
autonomija, jedinica lokalne samouprave ili javnih administrativnih
tela država koje nisu članice Evropske unije, čiji se ponder kreditnog
rizika, u skladu sa ovom odlukom, određuje na način propisan za
izloženosti prema bankama ili prema državama i centralnim bankama u
skladu s tačkom 42. st. 1. ili 2, odnosno tačkom 43. st. 1, 3. ili 5.
ove odluke, a čiji kreditni rejting odgovara nivou kreditnog kvaliteta
1, kao i potraživanjima obezbeđenim njihovim garancijama;
4) potraživanjima od lica iz odredaba pod 2)
i 3) ovog stava čiji kreditni rejting odgovara nivou kreditnog
kvaliteta 2 u skladu sa ovom odlukom, pod uslovom da iznos tih
potraživanja ne prelazi 20% nominalne vrednosti neizmirenog iznosa
izdatih pokrivenih obveznica banke;
5) potraživanjima čiji iznos ne prelazi 15%
nominalne vrednosti neizmirenog iznosa izdatih pokrivenih obveznica
banke i to od banaka čiji kreditni rejting odgovara nivou kreditnog
kvaliteta 1 u skladu sa ovom odlukom, odnosno nivou kreditnog kvaliteta
2 kod potraživanja od banaka sa sedištem u Republici Srbiji ili
državama članicama Evropske unije čiji preostali rok dospeća nije duži
od 100 dana;
6) potraživanjima obezbeđenim hipotekom na
stambenim nepokretnostima do iznosa glavnice na koju je hipoteka
upisana (uzimajući u obzir sva prethodna založna prava na
nepokretnosti) odnosno 80% vrednosti nepokretnosti na kojoj je
uspostavljena hipoteka, zavisno od toga koja je vrednost manja;
7) potraživanjima obezbeđenim tranšama sa
pravom prvenstva naplate ili hartijama od vrednosti lica koja vrše
sekjuritizaciju izloženosti obezbeđenih stambenim nepokretnostima, a
čije je poslovanje uređeno propisima države članice Evropske unije, ako
su ispunjeni sledeći uslovi:
- da ovi propisi obezbeđuju da je u svakom
trenutku najmanje 90% skupa odnosne imovine čine potraživanja
obezbeđena hipotekom na stambenim nepokretnostima u iznosu glavnice
ovih tranši ili hartija od vrednosti, odnosno iznosa na koju je upisana
hipoteka (uzimajući u obzir sva prethodna založna prava na
nepokretnosti) ili 80% vrednosti nepokretnosti na kojoj je
uspostavljena hipoteka, zavisno od toga koja je vrednost manja;
- da kreditni rejting ovih tranši ili hartija od vrednosti odgovara nivou kreditnog kvaliteta 1 u skladu sa ovom odlukom,
- da iznos ovih tranši ili hartija od
vrednosti ne prelazi 10% nominalne vrednosti neizmirenog iznosa izdatih
pokrivenih obveznica banke;
8) potraživanjima obezbeđenim hipotekom na
poslovnim nepokretnostima do iznosa glavnice na koju je hipoteka
upisana (uzimajući u obzir sva prethodna založna prava na
nepokretnosti), odnosno 60% vrednosti nepokretnosti na kojoj je
uspostavljena hipoteka, zavisno od toga koja je vrednost manja;
9) potraživanjima obezbeđena tranšama sa
pravom prvenstva naplate ili hartijama od vrednosti lica koja vrše
sekjuritizaciju izloženosti obezbeđenih poslovnim nepokretnostima, a
čije je poslovanje uređeno propisima države članice Evropske unije, ako
su ispunjeni sledeći uslovi:
- da ovi propisi obezbeđuju da je u svakom
trenutku najmanje 90% skupa odnosne imovine čine potraživanja
obezbeđena hipotekom na poslovnim nepokretnostima u iznosu glavnice
ovih tranši ili hartija od vrednosti, odnosno iznosa na koju je upisana
hipoteka (uzimajući u obzir sva prethodna založna prava na
nepokretnosti) ili 60% vrednosti nepokretnosti na kojoj je
uspostavljena hipoteka, zavisno od toga koja je vrednost manja,
- da kreditni rejting ovih tranši ili hartija od vrednosti odgovara nivou kreditnog kvaliteta 1 u skladu sa ovom odlukom,
- da iznos ovih tranši ili hartija od
vrednosti ne prelazi 10% nominalne vrednosti neizmirenog iznosa izdatih
pokrivenih obveznica banke;
10) potraživanjima obezbeđenim hipotekama na
brodovima, pod uslovom da iznos glavnice na koju je upisana hipoteka
(uzimajući u obzir sva prethodna založna prava na brodu) ne prelazi 60%
vrednosti založenog broda.
Izuzetno, limit od 60% vrednosti nepokretnosti na
kojoj je uspostavljena hipoteka u smislu stava 3. odredba pod 8) i
odredba pod 9) alineja prva, ove tačke može biti prekoračen do 70% te
vrednosti, ako ukupna vrednost sredstava obezbeđenja pokrivenih
obveznica za najmanje 10% prelazi nominalnu vrednost neizmirenog iznosa
date emisije pokrivenih obveznica, ako potraživanja imaoca obveznice
ispunjavaju uslove u vezi sa sigurnošću iz odeljka 3. ove glave i imaju
pravo prvenstva naplate po osnovu sredstva obezbeđenja.
Izloženosti nastale usled naplate potraživanja po
osnovu prenosa ili upravljanja plaćanjima koja su izvršili dužnici
predmetnih kredita obezbeđenih hipotekama na nepokretnostima, koji su
odnosna imovina tranši s pravom prvenstva naplate ili hartija od
vrednosti, ili naplatom iz ovih sredstava obezbeđenja, u smislu stava
3. odredbe pod 5), 7) i 8) ove tačke, ne uključuju se u obračun
izračunavanja limita iz ovih odredaba.
Preferencijalni tretman iz st. 1. ili 2. ove tačke
može se primeniti i ako su propisima države u kojoj su obveznice izdate
uređeno da je odnosna imovina namenjena isključivo za zaštitu imalaca
obveznica od gubitka ove obveznice, kao i da se u slučaju pokrivenih
obveznica kod kojih je odnosna imovina u obliku nepokretnosti
primenjuju uslovi iz tačke 156. ove odluke i pravila vrednovanja iz
tačke 185. st. 1. i 2. ove odluke.
Banka dodeljuje ponder rizika iz st. 1. i 2. ove
tačke ako može da dokaže da su, pored uslova iz stava 3. ove tačke,
ispunjeni i sledeći uslovi:
1) banka dobija informacije o portfoliju odnosne imovine koje uključuju najmanje:
- informacije o vrednosti skupa odnosne imovine i neizmirenom iznosu pokrivenih obveznica,
- geografskoj raspodeli i vrsti imovine iz skupa odnosne imovine,
- visini kredita, kamatnom i deviznom riziku,
ročnoj strukturi odnosne imovine i pokrivenih obveznica, kao i učešću
kredita koji su u docnji preko 90 dana u skupu odnosne imovine;
2) informacije iz odredbe pod 1) ovog stava se dostavljaju najmanje na polugodišnjem nivou.
l) Izloženosti po osnovu sekjuritizovanih pozicija
58. Banka je dužna da iznos rizikom ponderisanih
izloženosti po osnovu sekjurtizovanih pozicija utvrđuje u skladu sa
odeljkom 4. ove glave.
lj) Izloženosti prema bankama i privrednim društvima sa kratkoročnim kreditnim rejtingom
59. Banka izloženostima prema bankama i privrednim
društvima za koje postoji kratkoročni kreditni rejting izabrane
agencije za rejting dodeljuje ponder rizika naveden u sledećoj tabeli
(Tabela 8), prema rasporedu kreditnih rejtinga u odgovarajući nivo
kreditnog kvaliteta:
Tabela 8.
Nivo kreditnog kvaliteta
1
2
3
4
5
6
Ponder kreditnog rizika
20%
50%
100%
150%
150%
150%
m) Izloženosti po osnovu ulaganja u otvorene investicione fondove
60. Banka izloženostima po osnovu ulaganja u otvorene
investicione fondove za koje postoji kreditni rejting izabrane agencije
za rejting dodeljuje ponder rizika naveden u sledećoj tabeli (Tabela
9), prema rasporedu kreditnih rejtinga u odgovarajući nivo kreditnog
kvaliteta:
Tabela 9.
Nivo kreditnog kvaliteta
1
2
3
4
5
6
Ponder kreditnog rizika
20%
50%
100%
100%
150%
150%
Banka može izloženostima po osnovu ulaganja u
otvorene investicione fondove dodeliti ponder rizika utvrđen na način
propisan st. 3. i 4. ove tačke ako su ispunjeni sledeći uslovi:
1) da ovim fondom upravlja privredno društvo nad čijim poslovanjem nadzor vrši:
- nadležno regulatorno telo u Republici Srbiji, odnosno državi članici Evropske unije,
- nadležno regulatorno telo države koja nije
članica Evropske unije ako se taj nadzor sprovodi u skladu s propisima
Evropske unije i ako Narodna banka Srbije ima odgovarajuću saradnju s
tim telom;
2) da investiciona politika i prospekt ovog fonda, odnosno njima odgovarajući akt obavezno sadrže:
- oblike imovine u koje taj fond može ulagati sredstva,
- pojedinačne limite ulaganja tog fonda i način izračunavanja tih limita ako ovaj fond primenjuje limite za svoja ulaganja;
3) da ovaj fond najmanje jednom godišnje
objavljuje izveštaj o svom poslovanju koji omogućava procenu imovine i
obaveza, prihoda i aktivnosti tog fonda u toku izveštajnog perioda.
Ako je banka upoznata sa strukturom izloženosti po
osnovu ulaganja u otvoreni investicioni fond - ukupnoj izloženosti
prema tom fondu dodeljuje ponder rizika koji je jednak ponderisanom
proseku pondera rizika pojedinačnih izloženosti tog ulaganja dodeljenih
u skladu sa ovim pododeljkom. Ako otvoreni investicioni fond ulaže u
drugi otvoreni investicioni fond koji ispunjava uslove iz stava 2. ove
tačke, banka može kao osnovicu za obračun pondera rizika koristiti
strukturu izloženosti tog investicionog fonda.
Ako banka nije upoznata sa strukturom izloženosti
koju čini ulaganje u otvoreni investicioni fond - ukupnoj izloženosti
prema tom fondu dodeljuje ponder rizika koji je jednak ponderisanom
proseku pondera rizika pretpostavljenih izloženosti tog ulaganja
dodeljenih u skladu sa ovom odlukom. Pretpostavljene izloženosti
određuju se na sledeći način: najpre se uključuju izloženosti na koje
se, u skladu sa ovim pododeljkom, primenjuje najveći ponder rizika, i
to pod pretpostavkom iskorišćenosti celokupnog limita za ulaganje ovog
fonda u te izloženosti određenog investicionom politikom, odnosno
zakonom kojim se uređuje poslovanje investicionih fondova, a nakon toga
izloženosti na koje se primenjuju niži ponderi rizika prema njihovom
opadajućem redosledu i pod pretpostavkom iskorišćenosti celokupnog
limita za ulaganje otvorenog investicionog fonda u te izloženosti.
Banka može koristiti pondere rizika za ulaganja u
otvorene investicione fondove koje je izračunalo treće lice na način
utvrđen u st. 3. i 4. ove tačke pod uslovom da je obračun potvrđen od
strane spoljnog revizora i da je to treće lice:
- depozitar fonda, koji je banka ili drugo lice iz
finansijskog sektora, ako ovaj fond ulaže isključivo u hartije od
vrednosti i deponuje ih kod ovog depozitara,
- društvo za upravljanje ovim fondom za fond za koji
nije ispunjen uslov iz prve alineje ovog stava, ako to društvo
ispunjava uslove iz stava 2. odredbe pod 1) ove tačke.
Izloženostima u obliku ulaganja u otvorene
investicione fondove za koje nisu ispunjeni uslovi za primenu pondera
rizika iz st. 1. do 5. ove tačke - banka dodeljuje ponder rizika 100%.
n) Izloženosti po osnovu vlasničkih ulaganja
61. Banka u izloženosti po osnovu vlasničkih ulaganja raspoređuje:
1) izloženosti koje nisu dužničke i sadrže podređeno potraživanje na sredstva od imovine ili dobit izdavaoca;
2) dužničke izloženosti i druge hartije od
vrednosti, uloge, finansijske derivate ili druge finansijske
instrumente sličnih ekonomskih karakteristika kao izloženosti iz
odredbe pod 1) ovog stava.
Izloženostima po osnovu vlasničkih ulaganja banka dodeljuje ponder rizika 100%, osim:
- izloženostima koje, u skladu sa odredbama glave II
ove odluke, predstavljaju odbitnu stavku od osnovnog akcijskog
kapitala, dodatnog osnovnog kapitala ili dopunskog kapitala banke,
- ulaganjima kojima se u skladu s tačkom 21. ove odluke dodeljuje ponder rizika 250%,
- ulaganjima kojima se u skladu s tačkom 13. stav 6. ove odluke dodeljuje ponder rizika 1.250%,
- ulaganjima koja, u skladu s tačkom 56. ove odluke, predstavljaju visokorizične izloženosti.
Vlasnička ulaganja i ulaganja u elemente kapitala kod
kojih su izdavaoci banke smatraju se izloženostima po osnovu vlasničkih
ulaganja, osim u slučajevima iz stava 2. alineje prva, druga i četvrta
ove tačke.
nj) Ostale izloženosti
62. Banka gotovini i gotovinskim ekvivalentima koji
se nalaze u njenom trezoru, odnosno blagajnama dodeljuje ponder rizika
0%, a gotovini i gotovinskim ekvivalentima u procesu realizacije -
ponder rizika 20%.
Banka zlatu u svojim trezorima ili zlatu koje je
deponovano kod drugog lica, kao obezbeđenje za obaveze banke dodeljuje
ponder rizika 0%.
Banka osnovnim sredstvima dodeljuje ponder rizika 100%.
Avansnim plaćanjima i obračunatim prihodima za koje
ne može da utvrdi drugu ugovornu stranu, banka dodeljuje ponder rizika
100%.
Banka nivo kreditnog kvaliteta za izloženosti po
osnovu repo i reverse repo transakcija i forvard ugovora za kupovinu
imovine određuje na osnovu imovine koja je predmet transakcije, a ne na
osnovu kreditnog rejtinga dužnika.
Ako banka obezbeđuje kreditnu zaštitu za skup
izloženosti, pod uslovom da n-to neizmirenje obaveze po tim
izloženostima pokreće plaćanje i da ovaj kreditni događaj dovodi do
prestanka važenja ugovora, ponderi rizika se određuju na sledeći način:
1) ako za ovaj instrument postoji kreditni
rejting izabrane agencije za rejting, banka određuje pondere rizika u
skladu sa odeljkom 4. ove glave,
2) ako za ovaj instrument ne postoji kreditni
rejting izabrane agencije za rejting, banka određuje pondere rizika
sabiranjem pondera rizika svih izloženosti iz skupa (isključujući n-1
izloženosti, odnosno izloženosti koje na pojedinačnoj osnovi imaju
najniži rizikom ponderisani iznos), najviše do 1.250%, i njihovim
množenjem sa nominalnim iznosom kreditne zaštite po osnovu kreditnog
derivata.
Iznos izloženosti po osnovu lizinga jednak je
sadašnjoj vrednosti lizing naknade. Ako lice koje nije primalac lizinga
ima obavezu plaćanja preostale vrednosti predmeta lizinga (razlike
između neamortizovane i tržišne vrednosti predmeta lizinga) i ova
obaveza ispunjava uslove iz tač. 149, 162. i 164. ove odluke, može se
priznati kao instrument kreditne zaštite u skladu sa odeljkom 3. ove
odluke.
Banka je dužna da izloženosti iz stava 8. ove tačke
rasporedi u odgovarajuće klase izloženosti u skladu s tačkom 38. ove
odluke.
Kada je izloženost u obliku preostale vrednosti
predmeta lizinga, iznos rizikom ponderisanih izloženosti se računa na
sledeći način:
1/t × 100% × preostala vrednost predmeta lizinga,
pri čemu je t = max (1, broj preostalih godina do dospeća ugovora o lizingu zaokružen na ceo broj).
3. Izbor agencije za rejting i korišćenje kreditnih rejtinga za dodeljivanje pondera kreditnog rizika
a) Izbor agencije za rejting i agencije za kreditiranje izvoza
63. Banka može izabrati jednu ili više agencija za
rejting čije će kreditne rejtinge koristiti radi dodeljivanja pondera
rizika propisanih u pododeljku 2. ovog odeljka.
Banka koja koristi kreditne rejtinge podobne agencije
za rejting ili agencije za kreditiranje izvoza dužna je da bez
odlaganja obavesti Narodnu banku Srbije o prestanku korišćenja ovih
rejtinga i da to obrazloži, naročito kada je posledica moguće smanjenje
kapitalnih zahteva.
Kreditni rejting može se koristiti za određivanje
pondera rizika za izloženosti u skladu sa pododeljkom 2. ovog odeljka
samo ako je ovaj rejting dodelila ili potvrdila podobna agencija za
rejting.
Agencija za rejting smatra se podobnom ako se nalazi na listi registrovanih ili sertifikovanih agencija za rejting koju je objavilo Evropsko telo za hartije od vrednosti i tržišta (
European Securities and Markets Authorities - ESMA
).
Način utvrđivanja podobnosti agencije za rejting koja se ne nalazi na listi iz stava 4. ove tačke, za potrebe uključivanja na listu podobnih agencija za rejting koju objavljuje, Narodna banka Srbije propisuje uputstvom.
Narodna banka Srbije na svojoj internet prezentaciji objavljuje listu iz stava 4. ove tačke, kao i upućivanje na propis Evropske unije o mapiranju kreditnih rejtinga podobnih agencija za rejting s te liste.
64. Banka može koristiti kreditne procene agencije za
kreditiranje izvoza za određivanje nivoa kreditnog kvaliteta
izloženosti prema državama i centralnim bankama, i to:
- kreditnu procenu države koju su sporazumno odredile
agencije za kreditiranje izvoza, potpisnice Sporazuma Organizacije za
ekonomsku saradnju i razvoj (u daljem tekstu: OECD) "
Arrangement on Guidelines for Officially Supported Export Credits",
- kreditnu procenu države koju objavljuje pojedinačna
agencija za kreditiranje izvoza primenjujući metodologiju OECD-a
(kreditna procena raspoređuje se u jednu od osam kategorija najmanjih
premija osiguranja izvoza).
Ako banka koristi kreditne procene agencije za
kreditiranje izvoza - izloženostima prema državama i centralnim bankama
dodeljuje ponder kreditnog rizika naveden u sledećoj tabeli (Tabela
10), prema rasporedu kreditne procene u kategorije najmanjih premija
osiguranja izvoza:
Tabela 10.
Kategorije najmanjih premija osiguranja izvoza
0
1
2
3
4
5
6
7
Ponder kreditnog rizika
0%
0%
20%
50%
100%
100%
100%
150%
b) Korišćenje kreditnih rejtinga za dodeljivanje pondera kreditnog rizika
65. Banka je dužna da koristi zahtevane kreditne
rejtinge izabrane agencije za rejting, a može koristiti i nezahtevane
kreditne rejtinge izabrane agencije za rejting ako je to navedeno na
listi podobnih agencija za rejting koju objavljuje Narodna banka
Srbije.
Banka je dužna da svojim unutrašnjim aktima uredi
izbor agencije za rejting i korišćenje kreditnih rejtinga za
dodeljivanje pondera rizika u skladu sa ovim odeljkom, pri čemu se
pridržava sledećeg:
1) banka je dužna da odredi klase izloženosti
za koje će koristiti kreditne rejtinge izabrane agencije za rejting i
da ih dosledno i neprekidno koristi za sve izloženosti raspoređene u te
klase;
2) banka je dužna da kreditne rejtinge izabrane agencije za rejting dosledno i neprekidno koristi;
3) mogu se koristiti samo kreditni rejtinzi
izabranih agencija za rejting koji se odnose na ukupnu izloženost,
uključujući i glavnicu i pripadajuće kamate;
4) ako za određenu izloženost postoji samo
jedan kreditni rejting koji je dodelila izabrana agencija za rejting,
banka je dužna da za utvrđivanje pondera rizika koristi taj rejting;
5) ako za određenu izloženost postoje dva
kreditna rejtinga koje su dodelile izabrane agencije za rejting i koji
se, prema rasporedu kreditnih rejtinga u nivoe kreditnog kvaliteta,
odnose na različite pondere rizika - banka je dužna da koristi onaj
koji odgovara većem ponderu rizika;
6) ako za određenu izloženost postoji tri ili
više kreditnih rejtinga koje su dodelile izabrane agencije za rejting i
koji se, prema rasporedu kreditnih rejtinga u nivoe kreditnog
kvaliteta, odnose na različite pondere rizika - banka je dužna da
koristi manji od dva najveća pondera rizika, a ako se odnose na isti
ponder rizika - banka koristi taj ponder rizika.
v) Korišćenje kreditnih rejtinga dužnika i finansijskih instrumenata
66. Ako postoji kreditni rejting finansijskog
instrumenta, banka je dužna da izloženostima po tom osnovu dodeli
ponder rizika određen na osnovu tog rejtinga.
Ako ne postoji kreditni rejting za datu izloženost,
ali postoji kreditni rejting emisije finansijskih instrumenta kojem
data izloženost ne pripada ili kreditni rejting dužnika, ovaj kreditni
rejting se primenjuje u sledećim slučajevima:
1) ako mu odgovara veći ponder rizika od
pondera rizika za izloženosti za koje ne postoji kreditni rejting -
samo ako izloženosti za koje ne postoji kreditni rejting imaju isto ili
niže pravo prvenstva naplate u odnosu na ovu emisiju finansijskih
instrumenta ili ostale neobezbeđene izloženosti prema dužniku;
2) ako mu odgovara manji ponder rizika od
pondera rizika za izloženosti za koje ne postoji kreditni rejting -
samo ako izloženosti za koje ne postoji kreditni rejting imaju najmanje
isto pravo prvenstva naplate u odnosu na ovu emisiju finansijskih
instrumenta ili ostale neobezbeđene izloženosti prema dužniku.
Ako nisu ispunjeni uslovi za primenu st. 1. ili 2. ove tačke smatra se da je izloženost bez rejtinga.
Stavovi 1. do 3. ove tačke ne primenjuju se na izloženosti po osnovu pokrivenih obveznica iz tačke 57. ove odluke.
Banka ne može koristiti kreditni rejting dužnika koji
pripada grupi povezanih lica za dodeljivanje pondera rizika
izloženostima prema drugim licima iz te grupe.
g) Korišćenje dugoročnih i kratkoročnih kreditnih rejtinga
67. Banka može koristiti kratkoročni kreditni rejting
samo za određivanje pondera rizika izloženosti prema bankama ili prema
privrednim društvima.
Kratkoročni kreditni rejting može se koristiti samo
za određivanje pondera rizika kratkoročnih izloženosti na koje se taj
rejting odnosi, odnosno ne može se koristiti za izvođenje pondera
rizika drugih izloženosti, osim u sledećim slučajevima:
- ako je kratkoročnoj izloženosti dodeljen
kratkoročni kreditni rejting kojem odgovara ponder rizika 150%, banka
je dužna da taj ponder rizika dodeli i svim ostalim izloženostima prema
istom dužniku za koje ne postoji raspoloživ kreditni rejting,
uključujući i dugoročne izloženosti,
- ako je kratkoročnoj izloženosti dodeljen
kratkoročni kreditni rejting kojem odgovara ponder rizika 50%, banka je
dužna da svim kratkoročnim izloženostima prema istom dužniku za koje ne
postoji raspoloživ kreditni rejting dodeli ponder rizika koji nije niži
od 100%.
d) Korišćenje kreditnog rejtinga u domaćoj valuti i u stranim valutama
68. Kreditni rejting koji se odnosi na izloženost
koja je izražena u domaćoj valuti dužnika banka ne može koristiti za
određivanje pondera rizika za druge izloženosti prema istom dužniku
koje su izražene u stranoj valuti.
Izuzetno od stava 1. ove tačke, banka može koristiti
kreditni rejting koji se odnosi na izloženost koja je izražena u
domaćoj valuti dužnika i za određivanje pondera rizika izloženosti
izražene u stranoj valuti, ako je ta izloženost nastala po osnovu
učešća banke u kreditima koje odobrava međunarodna razvojna banka kojoj
se, u skladu s ovom odlukom, dodeljuje ponder rizika 0%.
Odeljak 2.
IRB PRISTUP
1. Saglasnost Narodne banke Srbije za korišćenje IRB pristupa
a) Saglasnost za korišćenje IRB pristupa
69. Banka može da za izračunavanje kreditnim rizikom
ponderisanih izloženosti koristi IRB pristup ako je za to dobila
prethodnu saglasnost Narodne banke Srbije (u daljem tekstu: prethodna
saglasnost za IRB pristup).
Banka podnosi Narodnoj banci Srbije zahtev za
dobijanje prethodne saglasnosti za IRB pristup (uključujući i sopstvene
procene LGD parametara i faktora konverzije) za svaku klasu
izloženosti, rejting sistem i pristup internih modela za izloženosti po
osnovu vlasničkih ulaganja, kao i za svaki korišćeni pristup za
sopstvenu procenu LGD parametara i faktora konverzije.
Pri podnošenju zahteva za dobijanje saglasnosti iz
stava 2. ove tačke, banka je dužna da Narodnoj banci Srbije dostavi
odgovarajuće podatke i dokumentaciju kojima dokazuje ispunjenost uslova
iz tog stava.
Način sprovođenja odredaba ove tačke koje se odnose
na dostavljanje podataka i dokumentacije i njihovu procenu Narodna
banka Srbije propisuje uputstvom.
O zahtevu za dobijanje prethodne saglasnosti za IRB
pristup iz stava 2. ove tačke Narodna banka Srbije odlučuje u roku od
šest meseci od dana prijema urednog zahteva.
Banka je dužna da podnese zahtev za dobijanje prethodne saglasnosti Narodne banke Srbije za:
1) materijalno značajne promene okvira
primene rejting sistema ili pristupa internog modela za vlasnička
ulaganja za čije korišćenje ima prethodnu saglasnost, pri čemu se pod
okvirom primene rejting sistema podrazumevaju sve izloženosti u okviru
relevantne klase izloženosti za koje je taj rejting sistem razvijen;
2) materijalno značajne promene rejting
sistema ili pristupa internog modela za vlasnička ulaganja za čije
korišćenje banka ima prethodnu saglasnost.
O zahtevu za dobijanje prethodne saglasnosti iz stava
5. ove tačke Narodna banka Srbije odlučuje u roku od šest meseci od
dana prijema urednog zahteva.
Banka je dužna da obavesti Narodnu banku Srbije o
svim promenama rejting sistema ili pristupa internog modela za
vlasnička ulaganja.
70. Narodna banka Srbije daje banci prethodnu
saglasnost za IRB pristup, uključujući i AIRB pristup, ako su ispunjeni
uslovi za primenu tog pristupa propisani ovim odeljkom, ako ima pouzdan
i adekvatan sistem upravljanja kreditnim rizikom i proces dodeljivanja
rejtinga i ako su ispunjeni sledeći uslovi:
1) da interni rejting sistem banke obezbeđuje
odgovarajuću procenu karakteristika dužnika i plasmana, jasno
razlikovanje rizika, kao i precizne i dosledne kvantitativne procene
rizika;
2) da interni rejtinzi i procene verovatnoće
nastupanja statusa neizmirenja obaveza i gubitaka koje banka koristi za
izračunavanje kapitalnih zahteva, kao i s njima povezani sistemi i
procesi, imaju ključnu ulogu u upravljanju rizicima i odlučivanju, a
naročito pri odobravanju plasmana, internoj raspodeli kapitala i
korporativnom upravljanju bankom;
3) da je banka uspostavila organizacionu
jedinicu za kontrolu kreditnog rizika nezavisnu od drugih
organizacionih jedinica u banci, koja je odgovorna za interne rejting
sisteme;
4) da banka prikuplja i čuva sve relevantne
podatke radi obezbeđivanja efektivne podrške procesu upravljanja, a
naročito merenju kreditnog rizika;
5) da banka adekvatno dokumentuje rejting
sisteme koje primenjuje, uključujući i razloge izbora njihove strukture
i karakteristika, kao i da redovno sprovodi njihovu validaciju;
6) da je banka u odgovarajućem vremenskom
periodu pre dobijanja saglasnosti za korišćenje rejting sistema i
pristupa internih modela za izloženosti po osnovu vlasničkih ulaganja
izvršila njihovu validaciju i ocenila da li ti rejting sistemi i modeli
odgovaraju okviru njihove primene, kao i da je na osnovu te procene
sprovela odgovarajuće izmene tih sistema i modela;
7) da je banka izračunala kapitalne zahteve
korišćenjem IRB pristupa na osnovu svojih procena parametara rizika i
da je u mogućnosti da dostavlja odgovarajuće izveštaje u skladu sa
odlukom kojom se uređuje izveštavanje o adekvatnosti kapitala banke;
8) da banka raspoređuje svaku od izloženosti
u odgovarajući rejting sistem i u okviru ovog sistema u odgovarajuću
rizičnu kategoriju, odnosno skup izloženosti, kao i da raspoređuje
svaku od izloženosti po osnovu vlasničkih ulaganja u okviru primene
odgovarajućeg internog modela.
Uslovi za korišćenje IRB pristupa, uključujući
sopstvene procene LGD i faktora konverzije, primenjuju se i kada je
banka implementirala rejting sistem ili model u okviru rejting sistema
koji je kupila od trećeg lica.
b) Prethodno iskustvo u korišćenju IRB pristupa
71. Banka može dobiti prethodnu saglasnost za IRB
pristup ako je najmanje tri godine pre podnošenja zahteva za dobijanje
te saglasnosti, u procesu upravljanja rizicima, a naročito njihovog
merenja, za klase izloženosti za koje podnosi zahtev, primenjivala
interne rejting sisteme koji su u najvećoj meri u skladu s uslovima za
primenu tog pristupa propisanim u pododeljku 2. ovog odeljka.
Ako banka podnosi zahtev za dobijanje prethodne
saglasnosti za AIRB pristup dužna je da dokaže da je najmanje tri
godine pre podnošenja tog zahteva koristila sopstvene procene LGD
parametara i faktora konverzije na način koji je u najvećoj meri u
skladu s uslovima za primenu tih parametara propisanim u pododeljku 2.
ovog odeljka.
Kada banka nakon dobijanja prvobitne saglasnosti za
korišćenje IRB pristupa proširuje primenu ovog pristupa na nove
izloženosti, njeno iskustvo se smatra dovoljnim za ispunjavanje uslova
iz st. 1. i 2. ove tačke za te izloženosti.
Ako se upotreba rejting sistema proširuje na nove
izloženosti, čiji se okvir primene značajno razlikuje od postojećeg u
meri da se ne može pretpostaviti da je njeno iskustvo dovoljno za
ispunjenje uslova iz st. 1. i 2. ove tačke, banka je dužna da za te
dodatne izloženosti posebno dokaže ispunjenost ovih uslova.
v) Mere koje se preduzimaju kada banka prestane da ispunjava uslove iz ovog odeljka
72. Ako nakon dobijene saglasnosti za IRB pristup,
banka prestane da ispunjava uslove iz ovog odeljka - dužna je da
Narodnoj banci Srbije bez odlaganja dostavi plan o usklađivanju sa ovim
uslovima, sa rokom za to usklađivanje ili dokaz da posledice
neispunjavanja tih uslova nisu materijalno značajne. Ako je banka
dostavila plan iz ovog stava, dužna je da Narodnu banku Srbije bez
odlaganja obavesti o tome da se uskladila sa uslovima iz tog stava u
roku iz ovog plana.
Narodna banka Srbije može ukinuti saglasnost za IRB
pristup ako utvrdi da banka ne ispunjava uslove iz ovog odeljka, a
posledice tog neispunjavanja su materijalno značajne, ako banka nije
dostavila plan iz stava 1. ove tačke, ako je dostavila neadekvatan plan
ili ako ne postupa po dostavljenom planu.
Ako je Narodna banka Srbije ukinula saglasnost za IRB
pristup, banka je dužna da za izračunavanje rizikom ponderisanih
izloženosti primenjuje standardizovani pristup.
g) Metodologija za raspoređivanje izloženosti u klase izloženosti
73. Banka je dužna da radi primene IRB pristupa u
skladu sa svojom metodologijom sve izloženosti rasporedi u jednu od
sledećih klasa:
1) izloženosti prema državama i centralnim bankama;
2) izloženosti prema bankama;
3) izloženosti prema privrednim društvima;
4) izloženosti prema fizičkim licima;
5) izloženosti po osnovu vlasničkih ulaganja;
6) izloženosti po osnovu sekjuritizovanih pozicija;
7) izloženosti po osnovu ostale imovine.
Metodologija iz stava 1. ove tačke zasniva se na karakteristikama izloženosti i dosledno se primenjuje.
74. Klasa izloženosti prema državama i centralnim bankama uključuje i sledeće izloženosti:
- izloženosti prema teritorijalnim autonomijama i
jedinicama lokalne samouprave ili prema javnim administrativnim telima
kojima se u skladu s tač. 42. i 43. ove odluke dodeljuje isti ponder
rizika kao i izloženostima prema državi u kojoj su osnovani;
- izloženosti prema međunarodnim razvojnim bankama iz tačke 44. ove odluke;
- izloženosti prema međunarodnim organizacijama kojima se u skladu s tačkom 45. ove odluke dodeljuje ponder rizika 0%.
Banka je dužna da, u okviru klase izloženosti prema
privrednim društvima, posebno izdvoji izloženosti po osnovu
specijalizovanog kreditiranja, odnosno izloženosti koje imaju sledeće
karakteristike:
1) da je izloženost prema pravnom licu koje je osnovano isključivo za finansiranje materijalne imovine i/ili upravljanje njome;
2) da ugovorne odredbe daju banci visok stepen kontrole nad imovinom i prihodom koji se ostvaruje po osnovu ove imovine;
3) da je osnovni izvor za izmirivanje obaveza
prihod koji se ostvaruje po osnovu te imovine, a ne novčani tokovi koje
pravno lice iz odredbe pod 1) ovog stava ostvaruje u svom ukupnom
poslovanju nezavisno od te imovine.
Izloženosti po osnovu specijalizovanog kreditiranja uključuju sledeće potklase:
1) projektno finansiranje - u kome
izmirivanje obaveza prvenstveno ili isključivo zavisi od prihoda
dužnika po osnovu finansiranog projekta;
2) finansiranje nepokretnosti na osnovu kojih
se ostvaruje prihod - u kome izmirivanje obaveza prvenstveno ili
isključivo zavisi od prihoda po osnovu te nepokretnosti (npr. po osnovu
ugovora o zakupu ili prodaji nepokretnosti);
3) objektno finansiranje - u kome izmirivanje
obaveza prvenstveno ili isključivo zavisi od prihoda dužnika po osnovu
imovine koja služi kao sredstvo obezbeđenja kredita;
4) finansiranje robe - u kome izmirivanje obaveza prvenstveno ili isključivo zavisi od prihoda po osnovu prodaje robe.
75. Klasa izloženosti prema bankama uključuje sledeće izloženosti:
- izloženosti prema teritorijalnim autonomijama i
jedinicama lokalne samouprave kojima se ne dodeljuje isti ponder rizika
kao i izloženostima prema državi u kojoj su osnovane;
- izloženosti prema javnim administrativnim telima na
koje se ne primenjuje isti ponder rizika kao i izloženostima prema
državi u kojoj su osnovana;
- izloženosti prema međunarodnim razvojnim bankama kojima se ne dodeljuje ponder rizika 0%;
- izloženosti prema finansijskim institucijama koje se u skladu s tačkom 46. ove odluke smatraju izloženostima prema bankama.
76. Banka može pojedinačne izloženosti da rasporedi u klasu izloženosti prema fizičkim licima ako su ispunjeni sledeći uslovi:
1) da je izloženost prema fizičkom licu
(uključujući poljoprivrednika ili preduzetnika) ili prema malom i
srednjem preduzeću, pri čemu ukupna izloženost prema jednom dužniku -
malom i srednjem preduzeću nije veća od 120.000.000 dinara;
2) da banka, u procesu upravljanja rizicima, ove izloženosti dosledno tretira na isti ili sličan način;
3) da banka, u procesu upravljanja rizicima,
ove izloženosti ne tretira na pojedinačnoj osnovi kao izloženosti iz
klase izloženosti prema privrednim društvima;
4) da svaka od ovih izloženosti nije materijalno značajna u grupi većeg broja izloženosti kojom se upravlja na sličan način.
Ukupna izloženost prema jednom dužniku, u smislu
stava 1. ove tačke, utvrđuje se kao ukupna izloženost banke i njenog
matičnog i podređenih društava banke prema dužniku i licima povezanim s
dužnikom, uključujući i izloženosti u statusu neizmirenja obaveza. U
ukupnu izloženost se ne uključuju izloženosti obezbeđene hipotekama na
stambenim nepokretnostima.
Banka može u klasu izloženosti prema fizičkim licima
uključiti i sadašnju vrednost lizing naknada po osnovu ugovora o
lizingu ako primalac lizinga pripada klasi fizičkih lica.
77. U klasu izloženosti po osnovu vlasničkih ulaganja raspoređuju se sledeće izloženosti:
1) izloženosti koje nisu dužničke i imaju
podređeno potraživanje na sredstva od imovine ili dobit izdavaoca koja
preostanu nakon namirenja ostalih poverilaca;
2) dužničke izloženosti i druge hartije od
vrednosti, ulozi, finansijski derivati ili drugi finansijski
instrumenti sličnih ekonomskih karakteristika kao izloženosti iz
odredbe pod 1) ovog stava.
78. Banka je dužna da svako potraživanje u vezi sa
plasmanom koje nije rasporedila u neku od klasa iz odredaba pod 1), 2),
4), 5) i 6) stava 1. tačke 73. ove odluke rasporedi u klasu izloženosti
prema privrednim društvima iz odredbe pod 3) tog stava.
79. Preostala vrednost predmeta lizinga raspoređuje
se u klasu ostale imovine iz tačke 73. stav 1. odredba pod 7) ove
odluke, ako ova vrednost nije uključena u izloženosti po osnovu lizinga
na način utvrđen tačkom 113. stav 5. te odluke.
80. Izloženost na osnovu pružanja kreditne zaštite za
skup izloženosti, pod uslovom da n-to neizmirenje obaveze među
izloženostima pokreće plaćanje, raspoređuje se u istu klasu izloženosti
iz tačke 73. stav 1. ove odluke u koju bi se rasporedile izloženosti iz
tog skupa, osim ako bi pojedine izloženosti iz skupa bile raspoređene u
različite klase izloženosti, u kom slučaju se izloženost raspoređuje u
klasu izloženosti prema privrednim društvima iz odredbe pod 3) tog
stava.
d) Uslovi za postepeno uvođenje IRB pristupa
81. Banka, matično društvo i njihova podređena
društva dužna su da primenjuju IRB pristup na sve izloženosti, osim ako
su od Narodne banke Srbije dobile saglasnost za trajna izuzeća iz tačke
83. ove odluke.
Narodna banka Srbije može u okviru saglasnosti za IRB pristup da dozvoli:
- postepeno uvođenje ovog pristupa za različite klase
izloženosti iz tačke 73. ove odluke, unutar iste poslovne jedinice i u
različitim poslovnim jedinicama, pri čemu se pod poslovnom jedinicom
podrazumeva zaseban organizacioni deo, pravno lice, linija poslovanja
ili geografsko područje,
- postepeni prelazak s FIRB pristupa na AIRB pristup
za klase izloženosti prema državama i centralnim bankama, privrednim
društvima i bankama.
Za klasu izloženosti prema fizičkim licima iz tačke
73. stav 1. odredba pod 4) ove odluke uvođenje IRB pristupa može se
sprovesti postepeno po vrstama izloženosti na koje se odnose različite
korelacije propisane tačkom 122. te odluke.
Narodna banka Srbije određuje period u kome su banka,
matično društvo banke i njihova podređena društva dužna da primene IRB
pristup, u skladu sa vrstom i obimom poslovnih aktivnosti banke,
matičnog društva banke i njihovih podređenih društava, kao i broja i
prirode rejting sistema koji će se primenjivati.
Banka je dužna da uvodi IRB pristup u skladu sa
uslovima određenim u saglasnosti Narodne banke Srbije za ovaj pristup,
koji moraju biti definisani tako da obezbeđuju da se fleksibilnost
postepenog uvođenja ne koristi selektivno za smanjenje kapitalnih
zahteva.
Banka je dužna da u toku perioda iz stava 4. ove
tačke bude u mogućnosti da izračunava kapitalne zahteve primenom
standardizovanog pristupa za sve izloženosti do dobijanja obaveštenja
od Narodne banke Srbije da banka uvođenje IRB pristupa završava u
skladu sa planom.
Banka koja je dobila saglasnost za primenu IRB
pristupa za bilo koju klasu izloženosti, dužna je da ovaj pristup
primeni i na klasu izloženosti po osnovu vlasničkih ulaganja iz tačke
73. stav 1. odredba pod 5) ove odluke, osim ako je dobila saglasnost za
primenu trajnih izuzeća iz tačke 83. te odluke za ove izloženosti, kao
i na klasu ostale imovine iz tačke 73. stav 1. odredba pod 7) te
odluke.
đ) Uslovi za povratak na primenu manje sofisticiranih pristupa
82. Banka koja koristi IRB pristup za izračunavanje
iznosa rizikom ponderisanih izloženosti za određenu klasu ili vrstu
izloženosti može preći na korišćenje standardizovanog pristupa
propisanog u odeljku 1. ove glave samo iz opravdanih razloga i uz
saglasnost Narodne banke Srbije.
Banka koja koristi AIRB pristup za izračunavanje
iznosa rizikom ponderisanih izloženosti može preći na korišćenje FIRB
pristupa samo iz opravdanih razloga i uz saglasnost Narodne banke
Srbije.
Pri podnošenju zahteva za dobijanje saglasnosti iz
st. 1. i 2. ove tačke, banka je dužna da Narodnoj banci Srbije dostavi
dokumentaciju kojom dokazuje postojanje opravdanih razloga iz tih
stavova, kao i da primena standardizovanog, odnosno FIRB pristupa nije
predložena radi smanjenja kapitalnih zahteva, da je neophodna zbog
prirode i složenosti ukupnih izloženosti te vrste i da neće imati
značajan nepovoljan uticaj na solventnost banke ili njenu sposobnost da
efektivno upravlja rizicima.
U slučajevima iz st. 1. i 2. ove tačke primenjuju se
i uslovi za postepeno uvođenje IRB pristupa iz tačke 81. ove odluke,
kao i za trajna izuzeća iz tačke 83. te odluke.
e) Uslovi za trajna izuzeća od primene IRB pristupa
83. Ako je na zahtev banke to utvrđeno u saglasnosti
za IRB pristup, banka može da primenjuje standardizovani pristup iz
odeljka 1. ove glave na jednu ili više sledećih izloženosti:
1) izloženosti prema državama i centralnim
bankama - ako broj klijenata u ovoj klasi izloženosti nije materijalno
značajan i ako bi uvođenje rejting sistema za te klijente predstavljalo
za banku nepotrebno opterećenje;
2) izloženosti prema bankama - pod uslovima iz odredbe pod 1) ovog stava;
3) izloženosti prema manje značajnim
poslovnim jedinicama, kao i klase i vrste izloženosti čiji iznos i
procenjeni rizični profil nisu materijalno značajni;
4) izloženosti prema Republici Srbiji ili
državi članici Evropske unije, kao i prema njihovim teritorijalnim
autonomijama i jedinicama lokalne samouprave i javnim administrativnim
telima - ako su ispunjeni sledeći uslovi:
- da ne postoji razlika u rizičnosti ovih izloženosti,
- da se izloženostima prema državi, u skladu s tač. 41. i 461. ove odluke, dodeljuje ponder rizika 0%;
5) izloženosti banke prema drugoj ugovornoj
strani - ako je druga ugovorna strana njeno matično društvo, podređeno
društvo, podređeno društvo njenog matičnog društva ili društvo povezano
zajedničkim upravljanjem koje je banka, finansijski holding, mešoviti
finansijski holding, finansijska institucija, društvo za upravljanje
imovinom ili društvo za dodatne usluge na koja se primenjuju
odgovarajući propisi kojima se uređuje poslovanje tih lica i nadzor nad
tim poslovanjem;
6) izloženosti po osnovu vlasničkih ulaganja
u pravna lica kojima se, u skladu s odeljkom 1. ove glave, dodeljuje
ponder rizika 0%, uključujući i javna administrativna tela;
7) izloženosti po osnovu vlasničkih ulaganja
nastalih po osnovu državnih programa podrške pojedinim privrednim
sektorima - ako banka za takva ulaganja dobija značajne subvencije i
ako država na odgovarajući način vrši nadzor nad sprovođenjem tih
programa (koji uključuje i ograničenja kapitalnih ulaganja), pod
uslovom da navedene izloženosti ne čine više od 10% kapitala banke,
odnosno bankarske grupe;
8) garancije i kontragarancije države iz tačke 164. stav 3. ove odluke.
Klasa izloženosti po osnovu vlasničkih ulaganja
smatra se materijalno značajnom u smislu ove tačke, ako je njen ukupan
prosečan iznos u toku prethodne godine, isključujući iz obračuna
izloženosti iz stava 1. odredba pod 6) te tačke, veći od 10% kapitala
banke ili bankarske grupe, odnosno veći od 5% tog kapitala, pod uslovom
da je broj izloženosti u ovoj klasi manji od 10.
2. Minimalni uslovi za primenu IRB pristupa
a) Interni rejting sistem
84. Interni rejting sistem obuhvata:
1) metode, procese, aktivnosti i kontrolu prikupljanja podataka relevantnih za procenu kreditnog rizika;
2) informacione sisteme koji predstavljaju podršku za procenu kreditnog rizika;
3) način raspoređivanja izloženosti u rejting kategorije ili skupove izloženosti i
4) metode i procese kvantifikacije procena
verovatnoće nastanka statusa neizmirenja obaveza i gubitka za određenu
vrstu izloženosti.
Rejting kategorija predstavlja rizičnu kategoriju
unutar rejting skale za dužnike jednog rejting sistema, u koju su
izloženosti prema dužnicima raspoređene na osnovu specifičnih i jasno
određenih rejting kriterijuma, a iz koje se izvode procene PD
parametra.
Rejting kategorija proizvoda predstavlja rizičnu
kategoriju unutar rejting skale proizvoda jednog rejting sistema, u
koju su izloženosti prema proizvodu raspoređene na osnovu specifičnih i
jasno određenih rejting kriterijuma, a iz koje se izvode sopstvene
procene LGD parametra.
U slučaju da banka koristi više rejting sistema,
dužna je da dokumentuje razloge za izbor kriterijuma korišćenih za
raspoređivanje izloženosti prema dužniku ili vrsti plasmana u rejting
sisteme, pri čemu izabrani kriterijumi na odgovarajući način odražavaju
nivo rizika.
Banka je dužna da svojim unutrašnjim aktima propiše
način na koji sprovodi periodičnu proveru kriterijuma i procesa za
raspoređivanje izloženosti prema dužniku ili vrsti plasmana u
odgovarajuće rejting sisteme, radi provere njihove adekvatnosti u
odnosu na postojeći portfolio banke i eksterne faktore.
Ako banka koristi direktne procene parametara rizika
za pojedinačne dužnike ili izloženosti, te se procene mogu smatrati
procenama rizičnih kategorija na kontinuiranoj rejting skali. Direktnom
procenom, u smislu ove tačke, smatra se procena koju je banka dobila
direktno iz modela koji koristi, i to za svakog dužnika ili vrstu
plasmana pojedinačno.
Struktura rejting sistema
85. Banka je dužna da obezbedi da struktura rejting
sistema za izloženosti prema državama i centralnim bankama, privrednim
društvima i bankama bude uspostavljena na sledeći način:
1) rejting sistem odražava rizik dužnika i rizik vrste plasmana, odnosno ovaj sistem obuhvata sve njihove karakteristike;
2) rejting sistem ima rejting skalu za
dužnike koja odražava isključivo rizik neizmirenja obaveza dužnika, pri
čemu ova skala ima najmanje sedam rejting kategorija za dužnike koji
nisu u statusu neizmirenja obaveza i najmanje jednu rejting kategoriju
za dužnike koji su u tom statusu;
3) veza između pojedinačnih rejting
kategorija dužnika i kriterijuma korišćenih za razlikovanje nivoa
rizika neizmirenja obaveza je jasno dokumentovana;
4) ako u okviru portfolija postoji
koncentracija na nekom tržišnom segmentu na određenom rasponu PD
parametra, banka je uspostavila dovoljno rejting kategorija dužnika u
okviru tog raspona da bi se izbegla velika koncentracija dužnika na
nivou jedne kategorije i u slučaju da takva koncentracija postoji,
banka je dužna da dokaže da rejting kategorija dužnika pokriva
odgovarajući raspon PD parametra, a da rizik neizmirenja obaveza svih
dužnika iz te rejting kategorije ulazi u dati raspon;
5) ako banka primenjuje AIRB pristup, dužna
je da u okviru rejting sistema uspostavi posebnu rejting skalu za
proizvode, koja odražava karakteristike proizvoda povezane isključivo s
LGD parametrom, kao i da definicija rejting kategorije uključuje opis
načina na koji se izloženosti raspoređuju u tu kategoriju i kriterijume
za razlikovanje nivoa rizika po ovim kategorijama;
6) u slučaju da postoji velika koncentracija
u okviru jedne rejting kategorije proizvoda, banka je dužna da dokaže
da ta kategorija pokriva odgovarajući raspon LGD parametra i da rizik
koji potiče od svih izloženosti iz date rejting kategorije ulazi u taj
raspon.
Izuzetno od stava 1. ove tačke, ako banka pondere
rizika za izloženosti po osnovu specijalizovanog kreditiranja dodeljuje
na način iz tačke 119. ove odluke - nije dužna da ima rejting skalu za
dužnike koja odražava isključivo kvantifikaciju rizika neizmirenja
obaveza dužnika za ove izloženosti, već je dužna da za navedene
izloženosti ima najmanje četiri rejting kategorije za dužnike koji nisu
u statusu neizmirenja obaveza i najmanje jednu rejting kategoriju za
dužnike koji su u tom statusu.
Banka je dužna da obezbedi da struktura rejting
sistema za izloženosti prema fizičkim licima bude uspostavljena na
sledeći način:
1) rejting sistem odražava rizik dužnika i rizik vrste plasmana, odnosno ovaj sistem obuhvata sve njihove karakteristike;
2) uspostavljen je takav nivo diferencijacije
rizika da broj izloženosti u datoj rejting kategoriji ili skupu
izloženosti omogućava odgovarajuću kvantifikaciju i validaciju
parametara rizika na nivou rejting kategorije ili skupa izloženosti, a
raspoređivanje izloženosti u rejting kategorije, odnosno u skupove
izloženosti se vrši tako da se izbegava velika koncentracija;
3) proces raspoređivanja izloženosti u
rejting kategorije, odnosno u skupove izloženosti omogućava jasno
razlikovanje izvora rizika, grupisanje sličnih izloženosti, kao i tačnu
i doslednu procenu karakteristika gubitka na nivou te kategorije,
odnosno skupa, pri čemu grupisanje izloženosti po osnovu kupljenih
potraživanja odražava uslove odobravanja ovih potraživanja i
raznovrsnost klijenata prodavca tih potraživanja.
Pri raspoređivanju izloženosti u rejting kategorije,
odnosno u skupove izloženosti, banka je dužna da uzme u obzir sledeće
izvore rizika:
1) rizične karakteristike dužnika;
2) rizične karakteristike plasmana,
uključujući i vrste proizvoda i sredstava obezbeđenja, a posebno
slučajeve u kojima je više izloženosti obezbeđeno istim sredstvom
obezbeđenja;
3) urednost u izmirivanju obaveza, osim ako
banka Narodnoj banci Srbije dokumentuje da to nije značajan izvor
rizika za odnosnu izloženost.
Raspoređivanje izloženosti u rejting kategorije ili skupove izloženosti
86. Banka je dužna da utvrdi posebne definicije,
procese i kriterijume za raspoređivanje izloženosti u rejting
kategorije, odnosno u skupove izloženosti u okviru rejting sistema, uz
ispunjenost sledećih uslova:
1) da definicija rejting kategorije ili skupa
izloženosti, kao i kriterijumi za raspoređivanje budu jasni i precizni
kako bi licima zaduženim za dodeljivanje rejtinga omogućili da dosledno
raspoređuju izloženosti koje prouzrokuju sličan rizik u istu rejting
kategoriju ili skup izloženosti, pri čemu ova doslednost postoji i po
linijama poslovanja, poslovnim jedinicama i geografskim oblastima;
2) da dokumentacija o rejting procesu bude
jasna, kako bi omogućila razumevanje načina raspoređivanja izloženosti
u rejting kategorije ili skupove izloženosti, ponavljanje tog postupka
i ocenu njegove adekvatnosti;
3) da kriterijumi budu usklađeni sa uslovima
banke za odobravanje plasmana i s njenim načinom postupanja s
problematičnim dužnicima i plasmanima.
Banka je dužna da pri raspoređivanju izloženosti u
rejting kategorije, odnosno u skupove izloženosti koristi sve značajne
ažurne informacije na osnovu kojih može proceniti buduće karakteristike
izloženosti. Ako raspolaže manjim brojem relevantnih informacija, banka
je dužna da opreznije postupa pri raspoređivanju izloženosti u rejting
kategorije. Ako koristi eksterni kreditni rejting kao osnovni element
za dodeljivanje internog rejtinga, banka je dužna da uzme u obzir i
ostale relevantne informacije.
87. Izloženosti prema državama i centralnim bankama,
privrednim društvima, bankama i izloženosti po osnovu vlasničkih
ulaganja na koje banka primenjuje PD/LGD pristup iz tačke 126. ove
odluke raspoređuju se u rejting kategorije u skladu sa sledećim
kriterijumima:
1) kao sastavni deo procesa odobravanja plasmana svaki dužnik se raspoređuje u rejting kategoriju dužnika;
2) ako primenjuje AIRB pristup, banka je
dužna da kao deo procesa odobravanja plasmana, svaku izloženost prema
vrsti proizvoda raspoređuje i u rejting kategoriju proizvoda;
3) ako banka primenjuje metod iz tačke 119.
ove odluke za dodeljivanje pondera rizika za izloženosti po osnovu
specijalizovanog kreditiranja, svaku izloženost raspoređuje u rizične
kategorije u skladu s Prilogom 2 ove odluke;
4) svakom pravnom licu prema kome banka ima
izloženost dodeljuje se poseban rejting, a unutrašnjim aktima banke je
uređen način raspoređivanja pojedinačnih dužnika i članova grupe
povezanih lica s dužnikom u određene rejting kategorije, kao i uticaj
njihove povezanosti na njihovo raspoređivanje;
5) sve izloženosti prema jednom dužniku
raspoređuju se u istu rejting kategoriju dužnika, bez obzira na razlike
u prirodi svakog posebnog plasmana, a izuzetno, banka može pojedinačne
izloženosti prema jednom dužniku rasporediti u više rejting kategorija
dužnika - u sledećim slučajevima:
- ako postoji rizik transfera, zavisno od toga da li su izloženosti u domaćoj ili stranoj valuti,
- ako garancije koje se odnose na izloženosti utiču na prilagođavanje raspoređivanja izloženosti u rejting kategorije dužnika,
- ako propisi kojima se uređuje zaštita
korisnika finansijskih usluga, bankarska tajna ili drugi propisi
onemogućavaju razmenu podataka o klijentima.
Banka je dužna da, kao sastavni deo procesa
odobravanja plasmana, svaku izloženost prema fizičkim licima rasporedi
u rejting kategoriju, odnosno skup izloženosti.
Radi raspoređivanja izloženosti u rejting kategorije,
odnosno u skupove izloženosti - banka je dužna da unutrašnjim aktima
uredi slučajeve u kojima se mogu korigovati ulazni podaci ili rezultati
procesa raspoređivanja, a dužna je i da dokumentuje podatke o
sprovedenim korekcijama i svim zaposlenima koji su odgovorni za
odobravanje takvih korekcija. Banka je dužna i da analizira
karakteristike izloženosti čije je raspoređivanje predmet korekcije,
pri čemu ova analiza uključuje sve izloženosti čiji je rejting
korigovalo svako odgovorno lice pojedinačno.
Integritet procesa raspoređivanja izloženosti
88. Banka je dužna da obezbedi da proces
raspoređivanja izloženosti prema državama i centralnim bankama,
privrednim društvima, bankama i po osnovu vlasničkih ulaganja na koje
se primenjuje PD/LGD pristup iz tačke 126. ove odluke, ispunjava
sledeće uslove:
1) periodičnu proveru tog raspoređivanja
sprovodi ili odobrava organizaciona jedinica u banci nezavisna od
drugih organizacionih jedinica, koja ne učestvuje u donošenju odluka
koje se odnose na odobravanje plasmana;
2) banka najmanje jednom godišnje ažurira
dodeljene rejtinge dužnika, a rejtinge visokorizičnih dužnika i
problematičnih izloženosti i češće i uspostavila je procedure kojima se
uređuje učestalost proveravanja rejtinga i proces dodeljivanja novog
rejtinga, u skladu s raspoloživim značajnim informacijama o dužniku ili
izloženosti;
3) uspostavljen je odgovarajući proces
prikupljanja i ažuriranja informacija o karakteristikama dužnika koje
utiču na PD parametar, kao i o karakteristikama proizvoda koje utiču na
LGD parametar i/ili faktore konverzije.
Banka je dužna da najmanje jednom godišnje ažurira
rejting dodeljen dužnicima i proizvodima, odnosno da proverava
karakteristike gubitka i redovnost izmirivanja obaveza za svaki skup
izloženosti prema fizičkim licima, kao i da, na osnovu reprezentativnog
uzorka, proverava status pojedinačnih izloženosti u svakom takvom skupu
izloženosti, da bi obezbedila da izloženosti budu raspoređene u
odgovarajući skup izloženosti.
Korišćenje modela
89. Pri korišćenju statističkih i drugih matematičkih
modela i metoda za raspoređivanje izloženosti u rejting kategorije ili
skupove izloženosti, banka je dužna da:
1) dokaže da model ima dobru sposobnost
predviđanja i da njegova primena ne dovodi do kapitalnih zahteva koji
ne odgovaraju rizičnom profilu, pri čemu ulazne promenljive
predstavljaju kvalitetnu osnovu za procene koje su rezultat primene
modela, a ove procene nisu pristrasne;
2) uspostavi proces za kontrolu ulaznih
podataka, a naročito proveru, odnosno procenu njihove tačnosti,
potpunosti i adekvatnosti;
3) dokaže da su podaci korišćeni u razvijanju
modela reprezentativni za portfolio postojećih dužnika, odnosno
izloženosti banke;
4) uspostavi redovnu validaciju modela,
uključujući i praćenje njegovih performansi i njegove stabilnosti,
proveru njegovih karakteristika i
back
testiranje;
5) pored modela, koristi i stručne procene i
nadzor radi provere raspoređivanja izloženosti zasnovanog na modelu i
obezbeđenja adekvatnog korišćenja modela, kao i radi pronalaženja i
ograničavanja grešaka koje su posledica nedostataka izabranog modela,
pri čemu ova procena uzima u obzir sve relevantne informacije koje nisu
obuhvaćene modelom, a banka je dužna da utvrdi način na koji se
kombinuju stručna procena i rezultati modela.
Dokumentacija rejting sistema
90. Banka je dužna da dokumentuje razvoj i operativne
detalje svojih rejting sistema, pri čemu ova dokumentacija treba da
sadrži dokaze o ispunjenosti minimalnih uslova za korišćenje IRB
pristupa propisanih ovim pododeljkom, a naročito o raspoređivanju
izloženosti u rejting kategorije, kriterijumima za dodelu rejtinga,
odgovornostima zaposlenih koji vrše raspoređivanje izloženosti,
učestalosti provere raspoređivanja izloženosti, kao i o nadzoru rejting
procesa koji vrši rukovodstvo.
Banka je dužna da dokumentuje razloge za izbor
rejting kriterijuma, kao i prateću analizu koja podržava taj izbor. Ako
je došlo do značajnih promena u procesu dodeljivanja internih rejtinga,
banka je dužna da navedene promene dokumentuje, uključujući i one koje
su identifikovane nakon poslednje provere rejting procesa od strane
Narodne banke Srbije.
Banka je dužna da uspostavi procedure kojima se
uređuje način dodeljivanja rejtinga, uključujući i proces tog
dodeljivanja i unutrašnje kontrole.
Banka je dužna da utvrdi definicije statusa
neizmirenja obaveza i parametara rizika, kao i da dokaže da su te
definicije usklađene s definicijama iz ove odluke.
Ako banka koristi statističke modele u rejting procesu, dužna je da utvrdi njihovu metodologiju. Ova metodologija sadrži:
1) detaljan prikaz teorije, pretpostavki
i/ili matematičke i empirijske osnove za dodeljivanje procena
parametara rizika rejting kategorijama, pojedinačnim dužnicima,
izloženostima ili skupovima izloženosti, kao i detaljan prikaz izvora
podataka korišćenih za ocenu modela;
2) opis statističkog procesa korišćenog za
validaciju modela, uključujući i testove performansi u vremenskom
periodu i na uzorku podataka koji nisu korišćeni u razvoju modela (
out-of-time i out-of-sample
);
3) prikaz svih okolnosti u kojima model ne daje dobre rezultate.
Banka je dužna da obezbedi ispunjenost svih uslova u
vezi s rejting sistemom utvrđenih ovom odlukom i kad koristi model ili
bilo koji element tog sistema koji su pribavljeni od treće strane, u
slučajevima kad ta strana zadržava autorska prava nad tehnologijom.
Prikupljanje i čuvanje podataka
91. Banka je dužna da prikuplja i čuva podatke koji
se odnose na interne rejtinge, uključujući i one koje je dužna da
objavljuje u skladu sa odlukom kojom se uređuje objavljivanje podataka
i informacija banke.
Za izloženosti prema državama i centralnim bankama,
privrednim društvima, bankama i po osnovu vlasničkih ulaganja na koje
se primenjuje PD/LGD pristup iz tačke 126. ove odluke, banka je dužna
da prikuplja i čuva:
1) istorijske podatke o rejtingu dužnika i rejtingu podobnih davalaca garancija;
2) podatke o datumima dodeljivanja rejtinga;
3) ključne podatke i metodologiju korišćenu za određivanje rejtinga;
4) podatke o zaposlenima odgovornim za dodeljivanje rejtinga;
5) podatke o dužnicima i izloženostima koji su u statusu neizmirenja obaveza;
6) podatke o datumu i okolnostima nastanka statusa neizmirenja obaveza;
7) podatke o PD parametrima i realizovanim
stopama neizmirenja obaveza koji se odnose na rejting kategorije i
migraciju između rejting kategorija.
Ako banka primenjuje FIRB pristup za izloženosti iz
stava 1. ove tačke, dužna je da prikuplja i čuva podatke o poređenju
realizovanih LGD parametara s vrednostima propisanim tačkom 108. stav
1. ove odluke, kao i podatke o poređenju realizovanih faktora
konverzije s vrednostima propisanim tačkom 113. stav 8. te odluke.
Ako banka primenjuje AIRB pristup, dužna je da prikuplja i čuva:
1) istorijske podatke o rejtingu proizvoda i
procenama LGD parametra i faktora konverzije koji se odnose na svaku
rejting skalu;
2) podatke o datumu dodeljivanja rejtinga i sačinjavanju procena;
3) ključne podatke i metodologiju korišćenu za određivanje rejtinga proizvoda i procene LGD parametra i faktora konverzije;
4) podatke o zaposlenima odgovornim za
dodeljivanje rejtinga proizvodu i o zaposlenima odgovornim za
sačinjavanje procena LGD parametra i faktora konverzije;
5) podatke o procenjenim i realizovanim LGD
parametrima i faktorima konverzije koji se odnose na svaku izloženost u
statusu neizmirenja obaveza;
6) podatke o LGD parametrima dodeljenim
izloženosti pre i posle uzimanja u obzir garancija ili kreditnih
derivata, ako banka efekte ublažavanja kreditnog rizika korišćenjem
garancija ili kreditnih derivata iskazuje kroz te parametre;
7) podatke o elementima gubitka za svaku izloženost u statusu neizmirenja obaveza.
Ako banka primenjuje IRB pristup za izloženosti prema fizičkim licima, dužna je da prikuplja i čuva:
1) podatke koji su korišćeni u procesu raspoređivanja izloženosti u rejting kategorije, odnosno u skupove izloženosti;
2) podatke o procenama PD i LGD parametara i faktora konverzije koji se odnose na rejting kategorije ili skupove izloženosti;
3) podatke o dužnicima i izloženostima koje su u statusu neizmirenja obaveza;
4) za izloženosti kod kojih je nastupio
status neizmirenja obaveza - podatke o rejting kategoriji ili skupu
izloženosti u koje je izloženost bila raspoređena u periodu od jedne
godine pre nastupanja statusa neizmirenja obaveza, kao i realizovane
vrednosti LGD parametra i faktora konverzije;
5) podatke o stopama gubitka za kvalifikovane revolving izloženosti prema fizičkim licima.
Stres testiranje
92. Banka je dužna da uspostavi odgovarajući proces
stres testiranja u proceni adekvatnosti kapitala, pri čemu ovo
testiranje uključuje identifikovanje mogućih događaja ili budućih
promena u ekonomskim uslovima koji bi mogli nepovoljno uticati na
izloženost banke kreditnom riziku i na procenu njene sposobnosti da
izdrži takve promene.
Banka je dužna da proces stres testiranja sprovodi
najmanje jednom godišnje, a po potrebi i češće, radi ocene efekata
specifičnih uslova na kapitalni zahtev za kreditni rizik. Banka
odlučuje o tome koje će stres testove primenjivati i oni su predmet
kontrole Narodne banke Srbije. Ovi testovi zasnovani su na
odgovarajućim i opreznim pretpostavkama i uključuju i efekte scenarija
ekonomske recesije. Banka je dužna da oceni migraciju između rejting
kategorija u scenarijima stres testova. Portfolija na kojima se
sprovode stres testovi treba da obuhvate veći deo ukupnih izloženosti
banke.
Ako banka primenjuje prilagođavanje iz tačke 118.
stav 3. ove odluke, dužna je da u okviru svojih stres testova razmatra
i uticaj pogoršanja kreditnog kvaliteta pružalaca kreditne zaštite, a
posebno onda kada ovi pružaoci prestanu da ispunjavaju uslove za
priznavanje podobnosti iz ove odluke.
b) Kvantifikacija rizika
Definicija statusa neizmirenja obaveza
93. Status neizmirenja obaveza (
default
) dužnika postoji kada je ispunjen bilo koji od sledećih uslova:
- banka smatra malo verovatnim da će dužnik u
potpunosti izmiriti svoju obavezu prema banci, njenom matičnom ili
podređenim društvima, ne uzimajući u obzir mogućnost realizacije
instrumenata kreditne zaštite,
- dužnik je u docnji više od 90 dana po bilo kojoj
materijalno značajnoj obavezi prema banci, njenom matičnom ili
podređenim društvima.
U slučaju izloženosti prema fizičkim licima banka
može da primenjuje definiciju statusa neizmirenja obaveza iz stava 1.
ove tačke na nivou pojedinačne izloženosti, umesto na nivou dužnika.
Pri oceni ispunjenosti uslova iz stava 1. alineja prva ove tačke, banka naročito uzima u obzir sledeće okolnosti:
1) prestanak evidentiranja prihoda od kamata
i prihoda od provizija i naknada u bilansu uspeha po osnovu
potraživanja od dužnika;
2) specifična prilagođavanja za kreditni
rizik koja su obračunata zbog značajnog pogoršanja kreditnog kvaliteta
koje je usledilo nakon nastanka izloženosti;
3) značajan gubitak koji se ostvaruje ustupanjem potraživanja;
4) restrukturiranje potraživanja izvršeno
usled finansijskih teškoća dužnika, uz umanjenje iznosa tog
potraživanja zbog otpisa dela duga ili produženja roka otplate
glavnice, kamate ili naknade, što u slučaju izloženosti po osnovu
vlasničkih ulaganja na koje se primenjuje PD/LGD pristup uključuje i
ovakvo restrukturiranje samog vlasničkog ulaganja;
5) podnošenje predloga banke za pokretanje
stečajnog postupka nad dužnikom zbog neizmirenog potraživanja prema
banci, odnosno matičnom ili podređenim društvima banke;
6) pokretanje postupka stečaja nad dužnikom,
koji dovodi do neizmirenja obaveze ili neblagovremenog izmirenja
obaveze prema banci, odnosno njenom matičnom ili podređenim društvima.
Pri oceni ispunjenosti uslova iz stava 1. alineja druga ove tačke, smatraće se da je dužnik u docnji:
1) za prekoračenja po tekućim računima - od
dana kad prekorači odobreni limit, kad mu se odobreni limit smanji
ispod trenutno iskorišćenog iznosa ili kad izvrši isplatu sredstava sa
tekućeg računa bez pokrića, a iznos prekoračenja je materijalno
značajan;
2) kod prekoračenja po kreditnoj kartici - od dana dospeća obaveze plaćanja minimalnog iznosa.
Način utvrđivanja materijalno značajnog iznosa Narodna banka Srbije propisuje uputstvom.
Banka je dužna da unutrašnjim aktima, koji se
dosledno primenjuju tokom vremena i u skladu su sa procesom upravljanja
rizicima i donošenjem odluka u banci, uredi računanje broja dana u
docnji, naročito za revolving izloženosti, slučajeve produžetka roka
otplate, odlaganje plaćanja glavnice i/ili kamate, obnavljanje
izloženosti i netiranje.
Pod odobrenim limitom iz stava 4. odredba pod 1) ove tačke, podrazumeva se limit koji je saopšten dužniku.
Ako banka koristi eksterne podatke koji nisu
usklađeni s definicijom statusa neizmirenja obaveza, dužna je da dokaže
da je te podatke na odgovarajući način prilagodila kako bi postigla ovu
usklađenost.
Ako utvrdi da više nisu ispunjeni uslovi za status
neizmirenja obaveza, banka dužniku ili proizvodu dodeljuje jedan od
rejtinga za dužnike koji nisu u tom statusu. U slučaju da se naknadno
ispune uslovi za sticanje ovog statusa, smatraće se da je nastupio novi
status neizmirenja obaveza.
Slučajeve kada se smatra da je nastupio status neizmirenja obaveza Narodna banka Srbije propisuje uputstvom.
Opšti uslovi za procenu parametara rizika
94. Pri proceni parametara rizika za rizične kategorije i skupove izloženosti banka je dužna da primenjuje sledeće:
1) procene banke koje se odnose na PD i LGD
parametre, na faktore konverzije i na EL parametar obuhvataju sve
relevantne podatke, informacije i metode zasnovane i na iskustvu banke
i na empirijskim dokazima, a ne samo na subjektivnim ocenama, pri čemu
je banka dužna da obezbedi da te procene budu verodostojne, razumljive
i zasnovane na značajnim faktorima parametara rizika, a što je manji
broj podataka kojima banka raspolaže, ove procene su opreznije (veća je
marža konzervativnosti);
2) banka je dužna da obezbedi pregled
istorijskih gubitaka koji uključuje realizovane vrednosti učestalosti
nastupanja statusa neizmirenja obaveza, LGD parametra, faktora
konverzije ili gubitaka - ako procenjuje EL parametar, uz
identifikovanje svih značajnih faktora parametara rizika i da dokaže da
su njene procene parametara rizika rezultat višegodišnjeg iskustva;
3) banka je dužna da uzima u obzir sve
promene u procesu odobravanja plasmana ili procesu naplate potraživanja
tokom perioda posmatranja iz tačke 95. stav 1. odredba pod 8) i stav 2.
odredba pod 5), tačke 96. stav 1. odredba pod 10) i stav 3. i tačke 97.
st. 2. i 4. ove odluke i da njene procene blagovremeno odražavaju
posledice tehničkih poboljšanja, novih podataka i ostalih informacija,
kao i da najmanje jednom godišnje proverava svoje procene, a u slučaju
novih informacija - i češće;
4) populacija izloženosti u skupu podataka
korišćenih za procenu parametara rizika, uslovi za odobravanje plasmana
korišćeni u trenutku nastanka ovih podataka, kao i ostale relevantne
karakteristike, odgovaraju karakteristikama izloženosti i uslovima
banke i banka je dužna da dokaže da su ekonomski ili tržišni uslovi u
kojima su ti podaci nastali relevantni i za sadašnje i za buduće uslove
a radi obezbeđivanja tačnosti i adekvatnosti procena treba da raspolaže
dovoljnim brojem izloženosti u uzorku i vremenskim serijama podataka
korišćenih za kvantifikaciju;
5) banka je dužna da obezbedi da procene koje
se odnose na kupljena potraživanja odražavaju sve relevantne
informacije o kvalitetu tih potraživanja koje su raspoložive banci,
uključujući i podatke koji se odnose na slične skupove izloženosti
prikupljene od prodavca potraživanja, iz drugih eksternih izvora ili u
samoj banci, kao i da oceni sve podatke koje koristi a koje je
prikupila od prodavca;
6) banka je dužna da svojim procenama
parametara rizika doda maržu konzervativnosti koja se odnosi na
očekivani raspon grešaka u proceni, pri čemu je ova marža veća što su
metode i podaci manje kvalitetni a očekivani raspon grešaka veći.
Ako koristi različite procene parametara rizika za
računanje pondera rizika i za interne svrhe, banka je dužna da ih
dokumentuje i da dokaže opravdanost njihove primene.
Ako banka za procenu parametara rizika koristi
podatke iz zajedničke baze podataka više banaka, dužna je da ispuni
sledeće uslove:
1) rejting sistemi i kriterijumi ostalih banaka u zajedničkoj bazi podataka su slični njenim;
2) zajednička baza podataka je reprezentativna za portfolio za koji se koriste zajednički podaci;
3) podaci iz zajedničke baze podataka se koriste kontinuirano i dosledno za procenu banke;
4) odgovornost za integritet rejting sistema je na samoj banci;
5) banka ima zadovoljavajući nivo znanja o
rejting sistemu koji koristi, uključujući sposobnost vršenja efektivnog
nadzora i revizije rejting procesa.
Uslovi za procenu PD parametra
95. Pri kvantifikovanju parametara rizika za rejting
kategorije i skupove izloženosti, banka je dužna da za procenu PD
parametra za izloženosti prema državama i centralnim bankama,
privrednim društvima, bankama i po osnovu vlasničkih ulaganja na koje
se primenjuje PD/LGD pristup iz tačke 126. ove odluke ispunjava sledeće
uslove:
1) da procenjuje PD parametar za svaku
rejting kategoriju dužnika na osnovu višegodišnjih proseka
jednogodišnjih stopa neizmirenja obaveza, a za visoko zadužene dužnike
ili dužnike čija imovina je pretežno u obliku imovine kojom se trguje
procena PD parametra mora da odražava performanse odnosne imovine u
uslovima stresa;
2) za kupljena potraživanja prema privrednim
društvima banka može da procenjuje očekivani gubitak po rejting
kategorijama dužnika na osnovu višegodišnjih proseka jednogodišnjih
stopa neizmirenja obaveza;
3) ako koristi višegodišnje prosečne procene
PD parametra i LGD parametra za kupljena potraživanja prema privrednim
društvima po osnovu procena očekivanog gubitka - banka je dužna da
obezbedi da proces procene ukupnih gubitaka ispunjava opšte standarde
za kvantifikaciju rizika iz ovog pododeljka i da rezultat te procene
bude u skladu sa odredbama tačke 96. stav 1. odredba pod 1) ove odluke;
4) banka može da koristi tehnike procene PD
parametra samo uz odgovarajuće prateće analize, a u postupku
kombinovanja rezultata različitih tehnika i pri prilagođavanju procena
usled ograničenja korišćenih tehnika i informacija, dužna je da uzima u
obzir mišljenje lica koje raspolaže odgovarajućim znanjem i iskustvom
koji se odnose na ove tehnike;
5) ako koristi sopstvene istorijske podatke o
neizmirenju obaveza za procenu PD parametra, banka je dužna da u svojoj
analizi dokaže da njene procene odražavaju relevantne politike i
procedure i sve razlike između rejting sistema korišćenog kad su
nastali ti podaci i postojećeg rejting sistema, a u slučaju da su se
ove politike i procedure ili rejting sistemi promenili, banka je dužna
da doda veću maržu konzervativnosti na svoje procene PD parametra;
6) ako banka mapira svoje interne rejting
kategorije prema rejting skali koju koristi agencija za rejting i na
isti način raspoređuje stope neizmirenja obaveza koje pripadaju rejting
kategorijama agencije za rejting u rejting kategorije banke - mapiranje
mora biti zasnovano na poređenju internih rejting kriterijuma i
kriterijuma koje koristi ta agencija i na poređenju internih i
eksternih rejtinga svih zajedničkih dužnika, gde su kriterijumi
agencije za rejting na osnovu kojih su dobijeni podaci koji se koriste
za kvantifikaciju usmereni isključivo na rizik neizmirenja obaveza i ne
mogu odražavati rizične karakteristike plasmana, pri čemu je banka
dužna da utvrdi način mapiranja i da preduzme sve neophodne mere kako
bi izbegla neobjektivnosti ili nedoslednosti u procesu mapiranja ili
korišćenim podacima i da dokumentuje osnovu za mapiranje, a naročito
analizu koja obuhvata poređenje korišćenih definicija statusa
neizmirenja obaveza banke i agencije za rejting, u skladu s tačkom 93.
ove odluke;
7) banka koja koristi statističke modele za
predviđanje nastupanja statusa neizmirenja obaveza može da procenjuje
PD parametar kao prosek procena verovatnoće nastupanja statusa
neizmirenja obaveza za pojedinačne dužnike u datoj rejting kategoriji,
pri čemu moraju biti ispunjeni uslovi iz tačke 89. ove odluke;
8) bez obzira da li koristi podatke iz svog
poslovanja (interne podatke), podatke iz okruženja (eksterne podatke),
podatke iz zajedničke baze podataka ili njihovu kombinaciju, banka
procenu PD parametra zasniva na periodu posmatranja koji obuhvata
najmanje pet godina za bar jedan izvor podataka, a ako raspolaže
relevantnim podacima za duži period - na tom dužem periodu. Narodna
banka Srbije može banci dati saglasnost da u trenutku uvođenja IRB
pristupa koristi relevantne podatke koji obuhvataju period od dve
godine i period posmatranja mora se povećavati svake godine za jednu
godinu sve dok relevantni podaci ne obuhvate period od pet godina.
Za procenu PD parametra za izloženosti prema fizičkim licima banka je dužna da ispunjava sledeće uslove:
1) da procenjuje PD parametar za svaku
rejting kategoriju dužnika, odnosno skup izloženosti na osnovu
višegodišnjih proseka jednogodišnjih stopa neizmirenja obaveza;
2) banka može procenjivati PD parametar i na osnovu realizovanih gubitaka i odgovarajućih procena LGD parametra;
3) banka je dužna da, kao primarni izvor
informacija za procenu parametara rizika, koristi interne podatke za
raspoređivanje izloženosti prema fizičkim licima u rejting kategorije,
odnosno u skupove izloženosti, a može da koristi i eksterne podatke,
uključujući i podatke iz zajedničke baze podataka ili statističke
modele za kvantifikaciju, ako dokaže da postoji čvrsta veza između:
- procesa raspoređivanja izloženosti prema
fizičkim licima u rejting kategorije, odnosno u skupove izloženosti i
procesa koji koristi izvor eksternih podataka,
- internog rizičnog profila banke i eksternih podataka;
4) ako izračunava višegodišnje prosečne
procene PD i LGD parametra za fizička lica po osnovu procena očekivanog
gubitka - banka je dužna da obezbedi da proces procene ukupnih gubitaka
ispunjava opšte standarde za kvantifikaciju rizika iz ovog pododeljka i
da rezultat te procene bude u skladu s tačkom 96. stav 1. odredba pod
1) ove odluke;
5) bez obzira da li koristi interne podatke,
eksterne podatke, podatke iz zajedničke baze podataka ili njihovu
kombinaciju, banka procenu PD parametra zasniva na periodu posmatranja
koji obuhvata najmanje pet godina za bar jedan izvor podataka, a ako
raspolaže relevantnim podacima za duži period - na tom dužem periodu,
pri čemu nije dužna da pridaje isti značaj istorijskim podacima ako
može dokazati da noviji podaci bolje predviđaju stope gubitaka. Narodna
banka Srbije može banci dati saglasnost da u trenutku uvođenja IRB
pristupa koristi relevantne podatke koji obuhvataju period od dve
godine i period posmatranja mora se povećavati svake godine za jednu
godinu sve dok relevantni podaci ne obuhvate period od pet godina;
6) banka je dužna da, u toku postojanja
izloženosti prema fizičkom licu, identifikuje i analizira očekivane
promene parametara rizika koje mogu da nastanu usled sezonskih efekata.
Banka je dužna da za izloženosti po osnovu kupljenih
potraživanja prema fizičkim licima koristi sve relevantne raspoložive
izvore podataka.
Uslovi za sopstvene procene LGD parametra
96. Pri kvantifikovanju parametara rizika za rejting
kategorije i skupove izloženosti, banka je dužna da za procenu LGD
parametra ispunjava sledeće uslove:
1) da procenjuje LGD parametar po rejting
kategorijama proizvoda ili po skupovima izloženosti, na osnovu
prosečnih realizovanih LGD parametara za svaku rejting kategoriju
proizvoda ili skup izloženosti i uzimajući u obzir sva evidentirana
neizmirenja obaveza utvrđena na osnovu korišćenih podataka (ponderisani
prosek neizmirenja obaveza);
2) da koristi procene LGD parametra koje
odgovaraju uslovima ekonomske recesije ako su one opreznije od
dugoročnog proseka i da svoje procene parametara rizika po rejting
kategorijama ili skupovima izloženosti prilagodi u meri u kojoj se
očekuje da će rejting sistem tokom vremena pružati konstantne
realizovane LGD parametre po tim kategorijama ili skupovima, kako bi na
taj način ograničila uticaj ekonomske recesije na kapital;
3) da razmotri da li postoji bilo kakva
povezanost između rizika dužnika i rizika sredstva obezbeđenja, odnosno
davaoca sredstva obezbeđenja i ako postoji izražena zavisnost da takve
slučajeve tretira na oprezan način;
4) da valutnu neusklađenost između odnosne
izloženosti i sredstva obezbeđenja, pri izračunavanju sopstvenih
procena LGD parametra, tretira na izrazito oprezan način;
5) u slučaju da procene LGD parametra uzimaju
u obzir postojanje sredstva obezbeđenja, ove procene ne mogu biti
zasnovane isključivo na procenjenoj tržišnoj vrednosti sredstva
obezbeđenja, već moraju uzimati u obzir efekte potencijalne
nemogućnosti banke da u najkraćem roku preuzme sredstvo obezbeđenja i
da ga realizuje;
6) banka je dužna da, u slučaju da procene
LGD parametra uzimaju u obzir postojanje sredstva obezbeđenja,
uspostavi procedure i procese za upravljanje ovim sredstvima i da
ispunjava uslove koji se odnose na ta sredstva u skladu s odeljkom 3.
pododeljak 3. ove glave;
7) kad banka priznaje efekat sredstva
obezbeđenja radi izračunavanja iznosa izloženosti riziku druge ugovorne
strane primenom standardizovanog metoda ili metoda internih modela, u
skladu sa odeljkom 5. ove glave - pri proceni LGD parametra ne može
uzimati u obzir iznos za koji se očekuje da će biti naplaćen
realizacijom sredstva obezbeđenja;
8) kod izloženosti koje su u statusu
neizmirenja obaveza, banka je dužna da kao LGD parametar koristi
najbolju procenu očekivanog gubitka banke za svaku izloženost (EL
BE
),
u skladu s trenutnim ekonomskim okolnostima i statusom izloženosti,
uvećanu za moguće dodatne neočekivane gubitke tokom perioda naplate (
recovery period
);
9) banka je dužna da nenaplaćene naknade koje su prethodno evidentirane u bilansu uspeha doda iznosu izloženosti i gubitka;
10) procene LGD parametra za izloženosti
prema državama i centralnim bankama, privrednim društvima i bankama
zasnovane su na istorijskim podacima koji obuhvataju period od najmanje
pet godina i period posmatranja se svake naredne godine povećava za
jednu godinu sve dok relevantni podaci ne obuhvate period od sedam
godina, i to za najmanje jedan izvor podataka, a ako raspoloživi period
posmatranja obuhvata duži period za bilo koji izvor i podaci su
relevantni, banka je dužna da koristi taj duži period.
U slučaju izloženosti prema fizičkim licima banka može da postupa na sledeći način:
1) da procenjuje LGD parametar po osnovu realizovanih gubitaka i odgovarajućih procena PD parametra;
2) da uključi buduća povlačenja sredstava u sopstvene procene faktora konverzije ili LGD parametra;
3) da pri proceni LGD parametra za
izloženosti po osnovu kupljenih potraživanja prema fizičkim licima
koristi relevantne eksterne i interne podatke.
Procene LGD parametra za izloženosti prema fizičkim
licima zasnivaju se na istorijskim podacima koji obuhvataju period od
najmanje pet godina. Banka nije dužna da pridaje isti značaj
istorijskim podacima ako može da dokaže da noviji podaci bolje
predviđaju stope gubitaka. Izuzetno, banka može koristiti relevantne
podatke koji obuhvataju period od dve godine ako je to utvrđeno
saglasnošću za IRB pristup, pri čemu se period posmatranja svake
naredne godine povećava se za jednu godinu, sve dok relevantni podaci
ne obuhvate period od pet godina.
Uslovi za sopstvene procene faktora konverzije
97. Pri kvantifikovanju parametara rizika za rejting
kategorije i skupove izloženosti, banka je dužna da za procenu faktora
konverzije ispunjava sledeće uslove:
1) da faktore konverzije procenjuje po
rejting kategorijama proizvoda ili po skupovima izloženosti, na osnovu
prosečnih realizovanih faktora konverzije za svaku rejting kategoriju
proizvoda ili skup izloženosti i uzimajući u obzir sva evidentirana
neizmirenja obaveza utvrđena na osnovu korišćenih podataka (ponderisani
prosek neizmirenja obaveza);
2) da koristi one procene faktora konverzije
koje odgovaraju uslovima ekonomske recesije ako su one opreznije od
dugoročnog proseka i da svoje procene parametara rizika po rejting
kategorijama ili skupovima izloženosti prilagodi u meri u kojoj se
očekuje da će rejting sistem tokom vremena pružati konstantne
realizovane faktore konverzije po ovim kategorijama ili skupovima, kako
bi ograničila uticaj ekonomske recesije na kapital;
3) da obezbedi da procene faktora konverzije
odražavaju mogućnost da dužnik dodatno povlači sredstva do trenutka
stupanja u status neizmirenja obaveza, kao i nakon tog trenutka, kao i
da procenama faktora konverzije doda veću maržu konzervativnosti kad se
može očekivati visoka pozitivna korelacija između učestalosti nastanka
statusa neizmirenja obaveza i vrednosti ovih faktora;
4) da pri proceni faktora konverzije uzima u
obzir politike i procedure koje se odnose na računovodstvene politike i
praćenje naplate plasmana, kao i svoju sposobnost i spremnost da spreči
buduća povlačenja sredstava u slučaju nastupanja statusa neizmirenja
obaveza usled događaja koji se ne odnose na neplaćanje (npr. kršenja
ugovornih odredaba ili drugih događaja koji dovode do tzv. tehničkog
statusa neizmirenja obaveza);
5) da uspostavi adekvatne sisteme i procedure
za praćenje iznosa izloženosti, iskorišćenog iznosa u odnosu na
odobreni iznos izloženosti, kao i promena u iskorišćenim iznosima - po
dužnicima i po rejting kategorijama, kao i da stanje iskorišćenih
iznosa prati na dnevnoj osnovi;
6) u slučaju da koristi različite procene
faktora konverzije za izračunavanje iznosa rizikom ponderisanih
izloženosti i za interne svrhe, da korišćenje takvih procena
dokumentuje i dokaže opravdanost njihove primene.
Banka je dužna da obezbedi da su procene faktora
konverzije za izloženosti prema državama i centralnim bankama,
privrednim društvima i bankama zasnovane na istorijskim podacima koji
obuhvataju period od najmanje pet godina. Period posmatranja svake
naredne godine povećava se za jednu godinu sve dok relevantni podaci ne
obuhvate period od sedam godina, i to za najmanje jedan izvor podataka.
Ako raspoloživi period posmatranja obuhvata duži period za bilo koji
izvor i podaci su relevantni, banka je dužna da koristi taj duži
period.
Banka buduća povlačenja sredstava može da uključi u
sopstvene procene faktora konverzije za izloženosti prema fizičkim
licima, ako ih već nije uključila u procenu LGD parametra.
Procene faktora konverzije za izloženosti prema
fizičkim licima zasnivaju se na istorijskim podacima koji obuhvataju
period od najmanje pet godina. Banka nije dužna da pridaje isti značaj
istorijskim podacima ako može da dokaže da noviji podaci bolje
predviđaju stope gubitaka. Izuzetno, banka može koristiti relevantne
podatke koji obuhvataju period od dve godine ako je to utvrđeno
saglasnošću za IRB pristup. Period posmatranja svake naredne godine
povećava se za jednu godinu, sve dok relevantni podaci ne obuhvate
period od pet godina.
Uslovi za ocenu efekata garancija i kreditnih derivata u slučaju sopstvene procene LGD parametra
98. Banka je dužna da pri sopstvenoj proceni LGD
parametra kod podobnih garancija i davalaca ovih garancija utvrdi jasne
i detaljne uslove za izbor davalaca garancija koje koristi radi
izračunavanja iznosa rizikom ponderisanih izloženosti i da na davaoce
garancija primenjuje odredbe tač. 86. do 88. ove odluke.
Garancija se daje u pismenoj formi, davalac garancije
je ne može opozvati, važi dok se obaveza koja je njome garantovana ne
izmiri u celini i može se realizovati u skladu s merodavnim pravom, a u
slučaju da banka namerava da prihvata garancije koje sadrže uslove pod
kojima davalac garancije nije dužan da izvrši obavezu (uslovne
garancije), dužna je da to navede u zahtevu za dobijanje saglasnosti za
IRB pristup, da dostavi dokaze da kriterijumi raspoređivanja
izloženosti za koje je pribavljena uslovna garancija na odgovarajući
način odražavaju sva moguća umanjenja efekata kreditne zaštite, kao i
da utvrdi detaljne uslove prihvatanja i praćenja takvih garancija.
Banka je dužna da utvrdi jasne kriterijume za
prilagođavanje rejting kategorija, skupova izloženosti ili sopstvenih
procena LGD parametra. Za izloženosti prema fizičkim licima i po osnovu
kupljenih potraživanja dužna je da utvrdi i odgovarajuće primenljive
kriterijume koji se odnose na raspoređivanje izloženosti u rejting
kategorije ili skupove izloženosti, kako bi iskazala uticaj garancija
na računanje iznosa rizikom ponderisanih izloženosti. Ovi kriterijumi
utvrđuju se tako da ispunjavaju uslove iz tač. 86. do 88. ove odluke i
da odražavaju sposobnost i spremnost davaoca garancije da izvrši
obavezu po osnovu date garancije, procenjenu dinamiku plaćanja davaoca
garancije, stepen korelacije između sposobnosti davaoca garancije da
izvršava obaveze po osnovu date garancije i sposobnosti dužnika da
izmiruje obaveze i nivo rezidualnog rizika.
Minimalni uslovi za garancije propisani u st. 1. do
3. ove tačke primenjuju se i na kreditne derivate s jednim referentnim
licem. Ako postoji neusklađenost između izloženosti za čiju zaštitu je
pribavljen kreditni derivat i referentne obaveze po ovom derivatu ili
obaveze na osnovu koje se određuje nastanak kreditnog događaja, banka
je dužna da primenjuje odredbe tačke 165. stav 3. ove odluke. Banka je
dužna da, u slučaju izloženosti prema fizičkim licima i izloženosti po
osnovu kupljenih potraživanja, odredbe tačke 165. stav 3. ove odluke
primenjuje i na raspoređivanje izloženosti u rejting kategorije ili
skupove izloženosti. Kriterijumi za prilagođavanje moraju da odražavaju
strukturu plaćanja po osnovu kreditnog derivata i da daju opreznu
procenu njegovog uticaja na stepen i dinamiku naplate sredstava. Pri
korišćenju kreditnih derivata banka je dužna da utvrdi preostali nivo
rezidualnog rizika.
Banka ne primenjuje odredbe st. 1. do 4. ove tačke na
garancije država i centralnih banaka, banaka i privrednih društava koji
ispunjavaju uslove iz tačke 149. stav 1. odredba pod 7) ove odluke ako
je dobila saglasnost Narodne banke Srbije da na izloženosti prema tim
licima primenjuje standardizovani pristup kreditnom riziku u skladu s
tač. 81. i 83. te odluke. U tom slučaju banka je dužna da primenjuje
odredbe odeljka 3. ove glave.
Ako koristi garancije i jemstva lica prema kojima su
izloženosti raspoređene u klasu izloženosti prema fizičkim licima,
banka je dužna da pri raspoređivanju izloženosti u rejting kategorije
ili skupove izloženosti, kao i pri proceni PD parametra, primenjuje
odredbe iz st. 1. do 3. ove tačke.
Uslovi za kupljena potraživanja
99. Banka je dužna da pri kvantifikaciji parametara
rizika za rejting kategorije ili skupove izloženosti kupljenih
potraživanja primenjuje uslove propisane ovom tačkom.
Banka je dužna da ugovorom o otkupu potraživanja
obezbedi da u svim predvidivim situacijama ima vlasništvo i kontrolu
nad svim prilivima sredstava po osnovu potraživanja.
U slučaju da dužnik plaćanja vrši direktno prodavcu
ili serviseru, banka je dužna da redovno proverava da li su ta plaćanja
izvršena (preneta) u potpunosti i u skladu sa ugovorenim uslovima.
Banka je dužna da uspostavi procedure koje obezbeđuju
zaštitu potraživanja i vlasništva nad prilivima sredstava po tom osnovu
od stečaja i likvidacije ili od drugih pravnih situacija koje bi mogle
osetno odložiti mogućnost realizacije ili prenosa potraživanja ili
uticati na kontrolu nad prilivima sredstava.
Banka je dužna da prati kvalitet kupljenih potraživanja, kao i finansijsko stanje prodavca i servisera, a naročito da:
1) procenjuje korelaciju između kvaliteta
kupljenih potraživanja, s jedne strane, i finansijskog stanja prodavca
i servisera, s druge strane, kao i da uspostavi politike i procedure
kojima se obezbeđuju adekvatne mere zaštite od nepredviđenih slučajeva
i kojima se uređuje dodeljivanje internog rejtinga svim prodavcima i
serviserima;
2) uspostavi jasne i efektivne politike i
procedure za određivanje podobnosti prodavca i servisera, kao i da
sprovodi i dokumentuje periodične provere prodavca i servisera radi
utvrđivanja tačnosti izveštaja koje dobija od njih, otkrivanja prevare
ili poslovnih slabosti i utvrđivanja kvaliteta njihove poslovne
politike i prakse i procedura naplate;
3) procenjuje karakteristike skupova
kupljenih potraživanja, uključujući i uslove plaćanja, postojanje
prekoračenja ugovorenih iznosa kredita u odnosu na vrednost
potraživanja, dospela nenaplaćena potraživanja, potraživanja lošeg
kvaliteta i ispravke vrednosti po osnovu potraživanja lošeg kvaliteta;
4) uspostavi adekvatne politike i procedure
za praćenje koncentracije po pojedinačnim prodavcima u okviru skupa i
kroz skupove kupljenih potraživanja;
5) obezbedi da od servisera prima
blagovremene i detaljne izveštaje o dospelosti i smanjenju vrednosti
potraživanja, a radi usklađivanja s kriterijumima podobnosti i
politikama i procedurama za upravljanje kupljenim potraživanjima, kao i
da obezbedi adekvatno praćenje i proveru uslova prodaje potraživanja i
načina na koji prodavac prati smanjenje vrednosti potraživanja.
Banka je dužna da uspostavi sistem ranog uočavanja
pogoršanja finansijskog stanja prodavca i kvaliteta kupljenih
potraživanja koji omogućavaju preventivno rešavanje uočenih problema, a
dužna je i da uspostavi jasne i efektivne politike, procedure i
informacione sisteme za praćenje kršenja ugovornih odredaba, kao i
adekvatne procedure za pokretanje odgovarajućeg pravnog postupka i za
postupanje s problematičnim kupljenim potraživanjima.
Banka je dužna da donese i primeni unutrašnja akta za
upravljanje kupljenim potraživanjima, kreditima i gotovinom, koje
obuhvataju sve važne elemente kupljenih potraživanja, uključujući i
diskonte, podobna sredstva obezbeđenja, neophodnu dokumentaciju, limite
koncentracije i način postupanja s primljenim gotovinskim uplatama.
Ovim elementima uzimaju se u obzir svi značajni faktori, uključujući i
finansijsko stanje prodavca i servisera, koncentraciju rizika, kao i
trendove koji se odnose na kvalitet kupljenih potraživanja i one koji
se odnose na prodavčevu bazu klijenata. Banka je dužna da obezbedi da
se sredstva odobravaju samo ako su dostavljena potrebna sredstva
obezbeđenja i sva neophodna dokumentacija.
Banka je dužna da uspostavi efektivne postupke za
ocenu usklađenosti otkupa potraživanja sa unutrašnjim aktima, što
uključuje najmanje sledeće redovnu reviziju svih faza procesa otkupa
potraživanja, proveru da li je procena finansijskog stanja prodavca i
servisera izvršena odvojeno od periodičnih provera prodavca i
servisera, kao i procenu aktivnosti funkcije podrške banke, a posebno
stručnosti, iskustva i broja zaposlenih, kao i procenu sistema koji
omogućavaju automatizaciju procesa otkupa potraživanja.
v) Validacija internih procena
100. Banka je dužna da ispuni sledeće uslove u vezi sa validacijom internih procena:
1) da uspostavi adekvatne sisteme za
validaciju tačnosti i doslednosti rejting sistema i procesa, te procena
svih relevantnih parametara rizika, kao i da dokaže da joj proces
interne validacije omogućava doslednu i odgovarajuću ocenu performansi
sistema internog rejtinga i procena rizika;
2) da realizovane stope neizmirenja obaveza
redovno poredi s procenjenim PD parametrom za svaku rejting kategoriju
i, ako su te stope izvan očekivanog raspona za tu rejting kategoriju,
da posebno analizira razloge tog odstupanja, a ako koristi sopstvene
procene LGD parametra i/ili faktora konverzije, da na isti način
analizira i te procene, pri čemu se ova poređenja zasnivaju na
istorijskim podacima koji pokrivaju najduži mogući period, a banka je
dokumentovala metode i podatke korišćene u tim poređenjima i sve ove
analize i dokumentaciju ažurira najmanje jednom godišnje;
3) da koristi i druge metode kvantitativne
validacije, kao i da vrši poređenja s podacima iz eksternih izvora, pri
čemu se ove analize zasnivaju na podacima koji su odgovarajući za dati
portfolio, koji su redovno ažurirani i koji se odnose na relevantan
period posmatranja a interna ocena banke o performansama njenih modela
se zasniva na najdužem mogućem periodu;
4) da obezbedi kontinuirano i dosledno
korišćenje metoda i podataka koji se koriste za kvantitativnu
validaciju, kao i da dokumentuje njihove promene uzimajući u obzir
izvore podataka i period posmatranja;
5) da unutrašnjim aktima uspostavi jasne
standarde za postupanje u situacijama kad realizovani PD parametar, LGD
parametar, faktori konverzije, ukupni gubici i očekivani gubici (ako se
koriste) odstupaju od procenjenih vrednosti ovih parametara rizika
toliko da dovode u pitanje pouzdanost procena, kao i da ovi standardi
uzimaju u obzir privredni ciklus i slične promene u okruženju koje mogu
uticati na nastanak statusa neizmirenja obaveza, a ako su realizovane
vrednosti i dalje veće od očekivanih, banka je dužna da poveća procene
kako bi one odražavale ostvarene vrednosti.
g) Minimalni uslovi za primenu IRB pristupa za izloženosti po osnovu vlasničkih ulaganja
Kapitalni zahtevi i kvantifikacija rizika
101. Banka je dužna da, radi izračunavanja kapitalnih
zahteva za izloženosti po osnovu vlasničkih ulaganja, ispuni sledeće
uslove:
1) da njena procena potencijalnih gubitaka na
odgovarajući način uzme u obzir uticaj nepovoljnih tržišnih kretanja na
dugoročni rizični profil vlasničkih ulaganja banke;
2) da je podacima korišćenim za dobijanje
raspodele prinosa po osnovu vlasničkih ulaganja obuhvaćen najduži
period posmatranja za koji su podaci raspoloživi i značajni za procenu
rizičnog profila vlasničkih ulaganja banke i da predstavljaju adekvatnu
osnovu za obezbeđenje oprezne, statistički pouzdane i jasne procene
gubitka koja nije zasnovana prvenstveno na subjektivnim razmatranjima;
3) da je dokazala da korišćene scenario
analize tržišnih šokova obezbeđuju opreznu procenu potencijalnih
gubitaka tokom relevantnog dugoročnog privrednog ciklusa;
4) da kombinuje empirijsku analizu
raspoloživih podataka s prilagođavanjima zasnovanim na velikom broju
faktora radi dobijanja realnijih i sveobuhvatnijih rezultata modela;
5) da, pri razvijanju VaR (
Value at Risk
)
modela za procenu potencijalnih tromesečnih gubitaka, koristi
tromesečne podatke ili da podatke iz kraćeg perioda konvertuje u
ekvivalentne tromesečne podatke korišćenjem odgovarajućih analitičkih
metoda, zasnovanih na empirijskim dokazima i razvijenim i
dokumentovanim procesima i analizama, kao i da ovaj pristup primenjuje
oprezno i dosledno tokom vremena i da, ako su joj raspoloživi samo
ograničeni relevantni podaci, dodaje odgovarajuću maržu
konzervativnosti;
6) da korišćeni modeli na odgovarajući način
obuhvataju sve materijalno značajne rizike koji se odnose na prinos po
osnovu vlasničkih ulaganja, uključujući i opšti tržišni rizik i rizike
specifične za datu izloženost portfolija vlasničkih ulaganja banke, da
interni modeli adekvatno objašnjavaju istorijske promene cena,
identifikuju veličinu i promene u strukturi potencijalnih koncentracija
ulaganja i da su primenljivi i u vanrednim tržišnim uslovima, kao i da
populacija rizičnih izloženosti, predstavljena u podacima korišćenim za
procenu, odgovara izloženostima banke po osnovu vlasničkih ulaganja ili
je uporediva s njima;
7) da interni model odgovara rizičnom profilu
i složenosti portfolija vlasničkih ulaganja banke, a ako banka ima
materijalno značajna vlasnička ulaganja nelinearne prirode - da interni
modeli na odgovarajući način obuhvataju rizike koji se odnose na ta
ulaganja;
8) da je raspoređivanje pojedinačnih pozicija
prema tržišnim indeksima i rizičnim faktorima verodostojno, zasnovano
na odgovarajućim pretpostavkama i jasno;
9) da je empirijskim analizama dokazala
adekvatnost rizičnih faktora, uključujući i njihovu sposobnost da
obuhvate opšte i specifične rizike;
10) da procene volatilnosti prinosa po osnovu
vlasničkih ulaganja uključuju sve relevantne i raspoložive podatke,
informacije i metode, pri čemu se koriste podaci koji su bili predmet
unutrašnje revizije ili podaci iz eksternih izvora (uključujući i
podatke iz zajedničkih baza podataka);
11) da su uspostavljeni strogi i sveobuhvatni stres testovi.
Proces upravljanja rizicima i unutrašnje kontrole
102. Banka je dužna da pri korišćenju internih modela
za izračunavanje kapitalnih zahteva za izloženosti po osnovu vlasničkih
ulaganja, a radi obezbeđenja integriteta internih modela i procesa
modeliranja, donese i primeni unutrašnja akta i uspostavi kontrolne
procese kojima se naročito uređuje:
1) potpuna integrisanost internih modela u
sistem izveštavanja rukovodstva banke i upravljanje portfolijom
vlasničkih ulaganja iz bankarske knjige, pri čemu se pod potpunom
integrisanošću podrazumeva da se ovi modeli koriste za merenje i
procenu performansi portfolija vlasničkih ulaganja, uključujući i
prilagođavanje rizicima, raspodelu internog kapitala na izloženosti po
osnovu vlasničkih ulaganja, ocenu celokupne adekvatnosti kapitala i
proces upravljanja investicijama;
2) uspostavljanje sistema upravljanja,
procedura i kontrolnih funkcija radi obezbeđenja periodične i nezavisne
provere svih elemenata procesa modeliranja, uključujući i odobravanje
izmena, kontrolu ulaznih podataka, kao i proveru rezultata modela (npr.
direktnu proveru i potvrđivanje rezultata) koja treba da utvrdi
tačnost, sveobuhvatnost i adekvatnost ulaznih podataka i tih rezultata
i da bude usmerena na pronalaženje i ograničavanje mogućih grešaka koje
se odnose na poznate slabosti, kao i na identifikovanje nepoznatih
slabosti modela, a koju sprovodi organizaciona jedinica ili treće lice
koji nisu učestvovali u ovom procesu;
3) adekvatni sistemi i procedure za praćenje limita ulaganja i izloženosti rizicima po osnovu vlasničkih ulaganja;
4) da organizaciona jedinica odgovorna za
razvoj i primenu modela bude funkcionalno nezavisna od organizacionih
jedinica odgovornih za upravljanje pojedinačnim ulaganjima;
5) da lica odgovorna za bilo koji deo procesa
modeliranja imaju odgovarajuću stručnost, kao i da za potrebe
modeliranja rukovodstvo banke obezbedi dovoljan broj zaposlenih
odgovarajuće stručnosti.
Validacija modela i prateća dokumentacija
103. Banka je dužna da uspostavi odgovarajući sistem
validacije tačnosti i doslednosti internih modela i procesa
modeliranja, pri čemu svi važni elementi tih modela i procesa treba da
budu dokumentovani.
Banka je dužna da ispuni sledeće uslove u vezi sa validacijom internih modela i procesa modeliranja i pratećom dokumentacijom:
1) proces interne validacije se koristi za
ocenu performansi internih modela i procesa modeliranja na dosledan i
razumljiv način;
2) metodi i podaci koji se koriste za
kvantitativnu validaciju dosledno se koriste tokom vremena, a promene u
njima koje se odnose na izvore podataka i period posmatranja su
adekvatno dokumentovane;
3) banka redovno vrši poređenje stvarnih
prinosa po osnovu vlasničkih ulaganja (izračunatih na osnovu
realizovanih i nerealizovanih dobitaka i gubitaka) s procenama modela i
dokumentuje metode i podatke korišćene u ovim poređenjima, pri čemu se
ova poređenja zasnivaju na istorijskim podacima koji pokrivaju najduži
mogući period, a sve analize i dokumentacija se ažuriraju najmanje
jednom godišnje;
4) banka koristi i druge metode kvantitativne
validacije, vrši poređenja s podacima iz eksternih izvora koji su
odgovarajući za portfolio vlasničkih ulaganja, koji su redovno
ažurirani i koji se odnose na relevantan period posmatranja, pri čemu
se interna ocena banke o performansama njenih modela zasniva na
najdužem mogućem periodu;
5) uspostavljene su jasne procedure za
postupanje u slučajevima kad poređenja stvarnih prinosa po osnovu
vlasničkih ulaganja s procenama modela dovode u pitanje valjanost ovih
procena ili samog modela i ovim procedurama se uzimaju u obzir
privredni ciklus i slične promene u okruženju koje mogu uticati na
prinos po osnovu vlasničkih ulaganja, a sva prilagođavanja internih
modela nastala usled provera modela su dokumentovana i u skladu s
politikama i procedurama banke koje se odnose na tu proveru;
6) interni model i proces modeliranja su
dokumentovani, uključujući i opis odgovornosti svih lica uključenih u
proces modeliranja, odobravanja i provere ovog modela.
d) Upravljanje i nadzor
Upravljanje
104. Upravni odbor ili odgovarajući odbor banke koji
je upravni odbor odredio i izvršni odbor dužni su da odobre sve
materijalno značajne aspekte procesa rejting sistema banke i procene
parametara rizika, da razumeju strukturu i funkcionisanje tih sistema,
kao i da budu upoznati sa izveštajima koji se odnose na ove sisteme.
Izvršni odbor je dužan da upravni odbor ili
odgovarajući odbor iz stava 1. ove tačke obavesti o svim promenama ili
izuzećima od uspostavljenih politika koji mogu bitno uticati na
funkcionisanje rejting sistema banke. Izvršni odbor treba da bude
upoznat sa strukturom i funkcionisanjem rejting sistema, kao i da
obezbedi da ovaj sistem kontinuirano funkcioniše na odgovarajući način.
Organizaciona jedinica u čijem je delokrugu kontrola
kreditnog rizika dužna je da izvršni odbor redovno izveštava o
performansama rejting procesa, oblastima koje treba poboljšati i
statusu aktivnosti usmerenih na poboljšanje prethodno identifikovanih
nedostataka.
Izveštavanje rukovodstva banke obuhvata internu
analizu rizičnog profila po osnovu kreditnog rizika banke zasnovanu na
njenim internim rejtinzima. Ovo izveštavanje uključuje najmanje:
- rizični profil po rejting kategorijama;
- migraciju između rejting kategorija;
- procenu relevantnih parametara rizika po rejting kategorijama;
- poređenje realizovanih stopa neizmirenja obaveza sa očekivanim vrednostima i s rezultatima stres testova;
- poređenje sopstvenih procena realizovanih LGD
parametara i realizovanih faktora konverzije sa očekivanim vrednostima
i s rezultatima stres testova - ako banka primenjuje sopstvene procene
ovih gubitaka i faktora.
Učestalost izveštavanja u smislu ove tačke zavisi od značaja i vrste informacija i nivoa korisnika izveštaja.
Kontrola kreditnog rizika
105. Banka je dužna da obezbedi jasnu organizacionu
razdvojenost i operativnu nezavisnost funkcije kontrole kreditnog
rizika od funkcije preuzimanja tog rizika. Organizaciona jedinica u
čijem je delokrugu kontrola kreditnog rizika dužna je da direktno
izveštava izvršni odbor banke, odgovorna je za razvoj ili izbor,
implementaciju, nadziranje i performanse rejting sistema, a dužna je i
da redovno sačinjava i analizira izveštaje o rezultatima tog sistema.
Odgovornost organizacione jedinice iz stava 1. ove tačke uključuje najmanje sledeće:
1) razvoj ili izbor rejting sistema, kao i implementaciju, nadziranje i performanse tog sistema;
2) testiranje i praćenje rejting kategorija i skupova izloženosti;
3) sačinjavanje i analizu izveštaja koji se odnose na rejting sisteme banke, a naročito o rezultatima tih sistema;
4) uspostavljanje procedure za proveru da li
se definicije rejting kategorija i skupova izloženosti dosledno
primenjuju u svim poslovnim jedinicama i geografskim oblastima;
5) proveru i dokumentovanje svih promena procesa dodeljivanja rejtinga, uključujući i razloge tih promena;
6) proveru rejting kriterijuma radi ocene
njihove sposobnosti predviđanja, uz dokumentovanje promene procesa
dodeljivanja rejtinga, rejting kriterijuma ili individualnih parametara
rejtinga;
7) aktivno učestvovanje u izradi ili izboru,
implementaciji i validaciji modela koji se koriste u procesu
dodeljivanja rejtinga;
8) nadzor nad modelima korišćenim u procesu dodeljivanja rejtinga i kontrolu tih modela;
9) kontinuiranu proveru modela korišćenih u procesu dodeljivanja rejtinga i svih njihovih izmena.
Izuzetno od stava 2. ove tačke, ako koristi podatke
iz zajedničke baze podataka u skladu s tačkom 94. stav 3. ove odluke,
banka može trećem licu poveriti obavljanje sledećih aktivnosti:
1) sačinjavanje informacija relevantnih za testiranje i praćenje rejting kategorija i skupova izloženosti;
2) sačinjavanje izveštaja u vezi s rejting sistemima banke;
3) sačinjavanje informacija relevantnih za proveru rejting kriterijuma radi ocene njihove sposobnosti predviđanja;
4) dokumentovanje promena procesa dodeljivanja rejtinga, kriterijuma ili individualnih parametara rejtinga;
5) sačinjavanje informacija relevantnih za kontinuiranu proveru modela i svih izmena modela korišćenih u rejting procesu.
Unutrašnja revizija
106. Unutrašnja revizija je dužna da najmanje jednom
godišnje proverava rejting sisteme i prateće aktivnosti banke,
uključujući i aktivnosti u vezi s funkcijom preuzimanja kreditnog
rizika i procene PD parametra, LGD parametra i očekivanih gubitaka, kao
i faktora konverzije. Ova provera obuhvata i proveru usklađenosti sa
svim primenljivim minimalnim uslovima propisanim u ovom pododeljku.
3. Procena parametara rizika
a) Izloženosti prema prema državama i centralnim bankama, privrednim društvima i bankama
PD parametar
107. PD parametar za izloženost prema privrednom društvu ili banci iznosi najmanje 0,03%.
PD parametar za izloženosti prema dužniku u statusu neizmirenja obaveza iznosi 100%.
Banka je dužna da za izloženosti po osnovu kupljenih
potraživanja prema privrednim društvima za koje ne može da utvrdi PD
parametar ili da dokaže da njene procene ovog parametra ispunjavaju
minimalne uslove za procenu tog parametra propisane pododeljkom 2. ovog
odeljka, taj parametar utvrđuje u skladu sa sledećim metodom:
- za izloženosti s pravom prvenstva u naplati po
osnovu kupljenih potraživanja prema privrednim društvima - PD parametar
jednak je odnosu procene EL i LGD parametara tih potraživanja,
- za subordinirane izloženosti po osnovu kupljenih
potraživanja prema privrednim društvima - PD parametar jednak je
proceni EL parametra,
- ako koristi AIRB pristup za izloženosti prema
privrednim društvima i može pouzdano i na zadovoljavajući način da
raščlani sopstvene procene EL parametra za kupljena potraživanja prema
privrednim društvima na PD i LGD parametre - banka može da koristi
procenjeni PD parametar dobijen na ovaj način.
Banka može koristiti nematerijalnu kreditnu zaštitu
prilagođavanjem PD parametra u skladu s odredbama odeljka 3. ove glave.
U slučaju rizika smanjenja vrednosti kupljenih potraživanja, pored
podobnih pružalaca zaštite iz tačke 149. stav 1. odredba pod 7) ove
odluke, prodavac kupljenog potraživanja se smatra podobnim ako su
ispunjeni sledeći uslovi:
1) privredno društvo ima kreditni rejting
podobne agencije za rejting kojem odgovara nivo kreditnog kvaliteta 3
ili bolji utvrđen na način iz odeljka 1. ove glave ili
2) u slučaju kada banka za izračunavanje
iznosa rizikom ponderisanih izloženosti i iznosa očekivanih gubitaka
koristi IRB pristup i privredno društvo nema kreditni rejting podobne
agencije za rejting ali ima interni rejting kojem odgovara PD parametar
jednak onome koji je pridružen nivou kreditnog kvaliteta 3 ili boljem
utvrđenom na način iz odeljka 1. ove glave.
Ako koristi AIRB pristup banka može da prizna
nematerijalnu kreditnu zaštitu prilagođavanjem PD parametra u skladu s
tačkom 108. stav 3. ove odluke.
Radi izračunavanja iznosa rizikom ponderisanih
izloženosti za rizik smanjenja vrednosti kupljenih potraživanja prema
privrednim društvima, PD parametar jednak je proceni očekivanog gubitka
za ovaj rizik. Ako koristi AIRB pristup za izloženosti prema privrednim
društvima i može pouzdano i na zadovoljavajući način da raščlani
sopstvene procene EL parametra za kupljena potraživanja prema
privrednim društvima na PD i LGD parametre - banka može da koristi
procenjeni PD parametar dobijen na ovaj način. Banka može da prizna
nematerijalnu kreditnu zaštitu prilagođavanjem PD parametra u skladu sa
odeljkom 3. ove glave.
Izuzetno od tačke 149. stav 1. odredba pod 7) ove
odluke, privredna društva koja ispunjavaju uslove iz stava 4. ove tačke
smatraju se podobnim pružaocima zaštite.
Ako koristi AIRB pristup za rizik smanjenja vrednosti
kupljenih potraživanja prema privrednim društvima, banka može da prizna
nematerijalnu kreditnu zaštitu prilagođavanjem PD parametra u skladu s
tačkom 108. stav 3. ove odluke.
LGD parametar
108. Banka koja primenjuje FIRB pristup dužna je da koristi sledeće vrednosti LGD parametra:
1) za izloženosti s pravom prvenstva u naplati bez podobnog sredstva obezbeđenja - 45%;
2) za subordinirane izloženosti bez podobnog sredstva obezbeđenja - 75%;
3) u slučaju primene instrumenata materijalne
i nematerijalne kreditne zaštite u skladu sa odeljkom 3. ove glave -
vrednost LGD parametra prilagođenu na način iz tog odeljka;
4) za pokrivene obveznice koje ispunjavaju uslove za primenu tretmana iz tačke 57. st. 1. i 2. ove odluke - 11,25%.
5) za izloženosti s pravom prvenstva u
naplati po osnovu kupljenih potraživanja prema privrednim društvima,
ako banka ne može da dokaže da njene procene PD parametra ispunjavaju
minimalne uslove iz pododeljka 2. ovog odeljka - 45%;
6) za subordinirane izloženosti po osnovu
kupljenih potraživanja prema privrednim društvima, ako banka ne može da
dokaže da njene procene PD parametra ispunjavaju minimalne uslove iz
pododeljka 2. ovog odeljka - 100%;
7) za rizik smanjenja vrednosti kupljenih potraživanja prema privrednim društvima - 75%.
Radi izračunavanja iznosa rizikom ponderisanih
izloženosti za kreditni rizik i rizik smanjenja vrednosti kupljenih
potraživanja, banka koja koristi AIRB pristup za izloženosti prema
privrednim društvima i može pouzdano i na zadovoljavajući način da
raščlani sopstvene procene EL parametra za kupljena potraživanja prema
privrednim društvima na PD i LGD parametre - može da koristi procenjeni
LGD parametar dobijen na ovaj način.
Banka može, pri prilagođavanju PD parametra i/ili LGD
parametra, da koristi nematerijalnu kreditnu zaštitu samo ako su
ispunjeni uslovi iz pododeljka 2. ovog odeljka i ako je to utvrđeno u
saglasnosti za IRB pristup. Banka ne može obezbeđenoj izloženosti da
dodeljuje prilagođeni PD parametar ili takav LGD parametar pri kome je
prilagođeni ponder rizika niži od onog koji se inače dodeljuje
uporedivoj direktnoj izloženosti prema pružaocu zaštite.
Za potrebe tačke 118. stav 3. ove odluke kao LGD
parametar uporedive direktne izloženosti prema pružaocu zaštite banka
može koristiti ovaj parametar koji se odnosi na neobezbeđenu izloženost
prema pružaocu zaštite ili prema dužniku ako tokom trajanja obezbeđene
izloženosti raspoloživi dokazi i struktura kreditne zaštite ukazuju na
to da, u slučaju nastupanja statusa neizmirenja obaveza i pružaoca
zaštite i dužnika, iznos naplate zavisi prvenstveno od finansijskog
stanja pružaoca zaštite, odnosno od dužnika, u zavisnosti od odabranog
LGD parametra.
M parametar
109. Banka koja primenjuje FIRB pristup je dužna da
izloženostima nastalim po osnovu repo transakcija ili transakcija
davanja i uzimanja u zajam hartija od vrednosti ili robe dodeljuje M
parametar od pola godine, a svim ostalim izloženostima M parametar od
dve i po godine. Narodna banka Srbije u saglasnosti za IRB pristup
uređuje da li banka koristi M parametar iz ovog stava ili ovaj
parametar iz stava 2. ove tačke.
Ako koristi AIRB pristup za izloženosti prema
državama i centralnim bankama, privrednim društvima ili bankama, banka
je dužna da M parametar računa za svaku pojedinačnu izloženost,
uzimajući u obzir odredbe ovog stava i st. 3. do 6. ove tačke - pri
čemu M parametar ne može iznositi više od pet godina - na sledeći
način:
1) za instrumente za koje je utvrđen plan otplate - M parametar se računa u skladu sa sledećom formulom:
gde CF
t
predstavlja novčane tokove (glavnicu, kamate, provizije i naknade) koje je dužnik obavezan da plati u godini
t
;
2) za derivate koji su predmet
standardizovanih sporazuma o netiranju - M parametar se računa kao
ponderisani prosek preostale ročnosti izloženosti, pri čemu M parametar
iznosi najmanje jednu godinu, a za ponderisanje ročnosti koristi se
hipotetički iznos svake izloženosti;
3) za izloženosti po osnovu potpuno ili
pretežno obezbeđenih transakcija finansijskim derivatima navedenim u
Prilogu 1, kao i po osnovu potpuno ili pretežno obezbeđenih transakcija
kreditiranja trgovine hartijama od vrednosti koje su predmet
standardizovanih sporazuma o netiranju - M parametar se računa kao
ponderisani prosek preostale ročnosti transakcija i iznosi najmanje
deset dana;
4) za izloženosti po osnovu repo transakcija,
transakcija davanja ili uzimanja u zajam hartija od vrednosti ili robe
po osnovu standardizovanih sporazuma o netiranju - M parametar se
računa kao ponderisani prosek preostale ročnosti transakcija i iznosi
najmanje pet dana, a za ponderisanje ročnosti koristi se hipotetički
iznos svake transakcije;
5) ako banka koristi sopstvene procene PD
parametra za kupljena potraživanja prema privrednim društvima po osnovu
okvirnih kredita - za iskorišćene iznose okvirnih kredita kod kojih je
banka preuzela potraživanja od davaoca ovih kredita, M parametar jednak
je ponderisanoj prosečnoj ročnosti izloženosti po osnovu kupljenog
potraživanja, pri čemu iznosi najmanje 90 dana, a na ovaj način
izračunati M parametar koristi se i za neiskorišćene iznose ovih
okvirnih kredita ako postoje ugovorne odredbe (kao što je mogućnost
prevremenog reotkupa) koje štite banku od osetnog pogoršanja kvaliteta
budućih potraživanja za koje se banka obavezala da će ih kupovati za
vreme trajanja ugovora, a ako takva zaštita nije uspostavljena, M
parametar se za neiskorišćene iznose okvirnih kredita računa kao zbir
ročnosti potencijalnih potraživanja s najdužim mogućim rokom dospeća iz
ugovora o otkupu potraživanja i preostale ročnosti ugovora, i pri tom
iznosi najmanje 90 dana;
6) za ostale instrumente ili ako banka nije u
mogućnosti da M parametar računa u skladu sa odredbom pod 1) ovog stava
- kao M parametar koristi se najduže preostalo vreme (u godinama) koje
je dužniku određeno za ispunjenje ugovornih obaveza, pri čemu ova
ročnost iznosi najmanje jednu godinu;
7) za izloženosti čije vrednosti banka računa
primenom metoda internih modela iz pododeljka 5. odeljka 5. ove glave,
a ročnost ugovora s najdužim rokom dospeća iz skupa za netiranje je
veća od jedne godine - M parametar se računa u skladu sa sledećom
formulom:
gde je:
S
tk
= varijabla čija je vrednost za budući period vremena tk jednaka nuli ako je t
k
> 1 i jedan ako je t
k
≤ 1;
EE
tk
= očekivana izloženost za budući period vremena t
k
;
Efektivna EE
tk = efektivna očekivana izloženost za budući period vremena t
k
;
df
tk
= nerizični diskontni faktor za budući period vremena t
k
; i
Δt
k
= t
k
- t
k
-1
.
8) ako koristi interne modele za računanje
jednostranog prilagođavanja izloženosti po osnovu rizika druge ugovorne
strane - banka može kao M parametar da koristi efektivnu ročnost
procenjenu internim modelom, ako je to utvrđeno saglasnošću za IRB
pristup, pri čemu je banka dužna da za skupove za netiranje u kojima
svi ugovori imaju prvobitno ugovoreni rok dospeća kraći od godinu dana
primenjuje formulu iz odredbe pod 1) ovog stava;
9) ako za izračunavanje iznosa izloženosti
koristi metod internih modela iz pododeljka 5. odeljka 5. ove glave i
ima saglasnost Narodne banke Srbije za primenu pristupa internih modela
za specifični cenovni rizik dužničkih instrumenata kojima se trguje iz
glave VII odeljak 6. ove odluke, banka za potrebe obračuna iz tačke
118. stav 1. ove odluke može da koristi vrednost M parametra jedan ako
može da dokaže Narodnoj banci Srbije da interni modeli za specifični
rizik dužničkih instrumenata kojima se trguje, a koje primenjuje za
potrebe tačke 302. ove odluke, obuhvataju i efekte migracije rejtinga;
10) za potrebe tačke 118. stav 3. ove odluke
kao M parametar izloženosti koristi se efektivna ročnost kreditne
zaštite, pri čemu ova ročnost mora iznositi najmanje jednu godinu.
U slučaju dnevnog odmeravanja margina i dnevnog
usklađivanja vrednosti, kao i ako je, u slučaju nastupanja statusa
neizmirenja obaveza ili nemogućnosti odmeravanja margina, ugovorena
mogućnost realizacije sredstva obezbeđenja bez odlaganja - M parametar
je najmanje jedan dan za:
1) potpuno ili najvećim delom obezbeđene finansijske derivate navedene u Prilogu 1;
2) potpuno ili najvećim delom obezbeđene transakcije kreditiranja trgovine hartijama od vrednosti;
3) repo transakcije, transakcije davanja i uzimanja u zajam hartija od vrednosti ili robe.
Za kvalifikovane kratkoročne izloženosti koje nisu
sastavni deo finansiranja dužnika M parametar je najmanje jedan dan,
pri čemu ove izloženosti uključuju sledeće:
1) izloženosti prema bankama po osnovu izmirenja deviznih obaveza;
2) kratkoročne transakcije finansiranja
trgovine koje se automatski zatvaraju a koje se odnose na razmenu robe
i usluga sa preostalom ročnošću do jedne godine;
3) izloženosti po osnovu izmirenja kupovine
ili prodaje hartija od vrednosti u okviru uobičajenog perioda isporuke
ili u roku od dva radna dana;
4) izloženosti po osnovu izmirenja u novcu
putem elektronskog prenosa i izmirenja elektronskih platnih transakcija
i odnosnih unapred plaćenih troškova, uključujući prekoračenja po
osnovu neuspešnih transakcija koje ne traju duže od kratkog unapred
definisanog broja radnih dana.
Za izloženosti prema privrednim društvima iz
Republike Srbije i Evropske unije koja pripadaju grupi čiji je ukupan
godišnji prihod i imovina na konsolidovanom nivou manja od
60.000.000.000 dinara, banka može dosledno da koristi M parametar iz
stava 1. ove tačke umesto M parametra iz stava 2. te tačke. Ako je
pretežna delatnost ovih privrednih društava posedovanje i
iznajmljivanje stambenih nekretnina koje nije špekulativno, banka može
umesto 60.000.000.000 dinara kao limit da koristi 120.000.000.000
dinara.
U slučaju ročne neusklađenosti, banka je dužna da pri proceni M parametra primenjuje odredbe iz odeljka 3. ove glave.
b) Izloženosti prema prema fizičkim licima
PD parametar
110. PD parametar za izloženost prema fizičkim licima iznosi najmanje 0,03%.
PD parametar za izloženosti prema dužniku, odnosno izloženosti u statusu neizmirenja obaveza iznosi 100%.
Radi izračunavanja iznosa rizikom ponderisanih
izloženosti za rizik smanjenja vrednosti kupljenih potraživanja prema
fizičkim licima - PD parametar jednak je proceni očekivanog gubitka za
ovaj rizik. Ako može pouzdano i na zadovoljavajući način da raščlani
sopstvene procene EL parametra za kupljena potraživanja prema fizičkim
licima na PD i LGD parametre - banka može da koristi procenjeni PD
parametar dobijen na ovaj način.
Banka može da koristi nematerijalnu kreditnu zaštitu
pri prilagođavanju PD parametra u skladu s tačkom 111. stav 2. ove
odluke. U slučaju rizika smanjenja vrednosti kupljenih potraživanja,
pored podobnih pružalaca kreditne zaštite iz tačke 149. stav 1. odredba
pod 7) ove odluke, prodavac kupljenih potraživanja se smatra podobnim
pružaocem zaštite ako su ispunjeni uslovi iz tačke 107. stav 4. te
odluke.
LGD parametar
111. Banka je dužna da obezbedi sopstvene procene LGD parametra koje ispunjavaju uslove propisane u pododeljku 2. ovog odeljka.
Radi izračunavanja iznosa rizikom ponderisanih
izloženosti za rizik smanjenja vrednosti kupljenih potraživanja prema
fizičkim licima - banka je dužna da koristi LGD parametar od 75%. Ako
može pouzdano i na zadovoljavajući način da raščlani sopstvene procene
EL parametra za kupljena potraživanja prema fizičkim licima na PD i LGD
parametre - banka može da koristi procenjeni LGD parametar dobijen na
ovaj način.
Banka može da koristi nematerijalnu kreditnu zaštitu
prilikom prilagođavanja PD parametra i/ili LGD parametra za pojedinačnu
izloženost ili za skup izloženosti samo ako su ispunjeni uslovi iz
tačke 98. st. 1. do 3. ove odluke i ako je to utvrđeno u saglasnosti za
IRB pristup. Banka ne može obezbeđenoj izloženosti da dodeljuje takav
prilagođeni PD ili LGD parametar pri kome će ponder rizika biti niži od
onog koji se inače dodeljuje uporedivoj direktnoj izloženosti prema
pružaocu zaštite.
Radi izračunavanja iznosa rizikom ponderisanih
izloženosti za izloženosti iz tačke 122. stav 2. ove odluke, kao LGD
parametar uporedive direktne izloženosti prema pružaocu zaštite iz
tačke 118. stav 3. te odluke banka može da koristi ovaj parametar koji
se odnosi na neobezbeđenu izloženost na način utvrđen tačkom 108. stav
4. te odluke.
Prosečni LGD parametar ponderisan izloženošću za
izloženosti prema fizičkim licima koje su obezbeđene hipotekama na
stambenim nepokretnostima za koje ne postoji garancija države ne može
biti niži od 10%.
Prosečni LGD parametar ponderisan izloženošću za
izloženosti prema fizičkim licima koje su obezbeđene hipotekama na
poslovnim nepokretnostima za koje ne postoji garancija države ne može
biti niži od 15%.
Banka je dužna da na izloženosti obezbeđene
hipotekama na nepokretnostima primenjuje više minimalne vrednosti LGD
parametra od onih propisanih st. 5. i 6. ove tačke ako je nadležno
regulatorno telo države u kojoj se nepokretnost nalazi utvrdilo takve
vrednosti ovog parametra.
v) Izloženosti po osnovu vlasničkih ulaganja prema PD/LGD metodi
112. Za izloženosti po osnovu vlasničkih ulaganja na
koje banka primenjuje PD/LGD metod - PD parametar se određuje u skladu
s metodima za utvrđivanje ovog parametra za izloženosti prema
privrednim društvima. Banka je dužna da primenjuje sledeće minimalne PD
parametre:
1) 0,09% - za izloženosti po osnovu
vlasničkih ulaganja kojima se trguje na berzi i koje predstavljaju deo
dugoročnog poslovnog odnosa s klijentom;
2) 0,09% - za izloženosti po osnovu
vlasničkih ulaganja kojima se ne trguje na berzi i čiji su prinosi
zasnovani na redovnim i periodičnim novčanim tokovima, a ne na
kapitalnim dobicima;
3) 0,40% - za ostale izloženosti po osnovu
vlasničkih ulaganja kojima se trguje na berzi, uključujući i kratke
pozicije iz tačke 125. stav 2. ove odluke;
4) 1,25% - za ostale izloženosti po osnovu
vlasničkih ulaganja kojima se ne trguje na berzi, uključujući i kratke
pozicije iz tačke 125. stav 2. te odluke.
Banka može izloženostima po osnovu vlasničkih
ulaganja kojima se ne trguje na berzi, a koja su u dovoljno
diversifikovanim portfolijima, da dodeljuje LGD parametar od 65%, a
svim ostalim izloženostima po osnovu vlasničkih ulaganja dužna je da
dodeljuje LGD parametar od 90%.
Banka je dužna da svim izloženostima po osnovu vlasničkih ulaganja dodeljuje M parametar od pet godina.
4. Izračunavanje iznosa izloženosti
113. Banka je dužna da iznos izloženosti po osnovu
bilansnih pozicija izračunava u bruto iznosu, pre umanjenja za iznos
prilagođavanja za kreditni rizik, osim ako nije drugačije propisano
ovim pododeljkom.
Banka odredbe stava 1. ove tačke primenjuje i na
imovinu kupljenu po ceni različitoj od iznosa koji se duguje. Za
imovinu kupljenu uz diskont ili premiju, iznos izloženosti je nominalni
iznos, bez korigovanja za iznos diskonta ili premije. Radi računanja
iznosa rizikom ponderisanih izloženosti po osnovu kupljenih
potraživanja kao iznos izloženosti koristi se preostali iznos tog
potraživanja umanjen za kapitalni zahtev za rizik smanjenja vrednosti
kupljenih potraživanja, pre primene instrumenata kreditne zaštite.
Ako koristi standardizovane sporazume o netiranju
koji se odnose na repo transakcije ili transakcije davanja ili uzimanja
u zajam hartija od vrednosti ili robe, banka je dužna da iznos
izloženosti računa u skladu sa odeljkom 3. ili odeljkom 5. ove glave.
Za bilansno netiranje potraživanja i obaveza po
osnovu kredita i depozita, banka je dužna da, pri računanju iznosa
izloženosti, koristi iznos izloženosti izračunat u skladu sa odeljkom
3. ove glave.
Iznos izloženosti po osnovu lizinga jednak je
sadašnjoj vrednosti lizing naknade. Ako lice koje nije korisnik lizinga
ima obavezu plaćanja preostale vrednosti predmeta lizinga (razlike
između neamortizovane i tržišne vrednosti predmeta lizinga) i ova
obaveza ispunjava uslove iz tač. 149. i 162. ove odluke, može se
priznati kao instrument kreditne zaštite u skladu sa odeljkom 3. ove
odluke.
U slučaju finansijskih derivata navedenih u Prilogu
1, iznos izloženosti utvrđuje se korišćenjem metoda propisanih u
odeljku 5. ove glave bez uzimanja u obzir prilagođavanja za kreditni
rizik.
Za izloženosti u obliku hartija od vrednosti ili robe
koje su prodate, založene kao sredstvo obezbeđenja ili date u zajam po
osnovu repo transakcija ili transakcija davanja ili uzimanja u zajam
hartija od vrednosti ili robe, transakcija s dugim rokom izmirenja i
transakcija kreditiranja trgovine hartijama od vrednosti - banka je
dužna da iznos izloženosti utvrđuje kao vrednost odnosne hartije od
vrednosti ili robe u skladu sa računovodstvenim propisima. Ako koristi
složeni metod za sredstva obezbeđenja u skladu s tač. 174. do 179. ove
odluke, banka je dužna da iznos izloženosti ovih hartija ili robe uveća
za faktor volatilnosti koji odgovara tim hartijama ili robi. Iznos
izloženosti po osnovu repo transakcija, transakcija davanja ili
uzimanja u zajam hartija od vrednosti ili robe, transakcija s dugim
rokom izmirenja i transakcija kreditiranja trgovine hartijama od
vrednosti banka može da utvrđuje u skladu sa odeljkom 3. ove glave ili
u skladu s tačkom 169. ove odluke.
Iznos izloženosti za vanbilansne stavke se računa kao
odobreni i neiskorišćeni iznos pomnožen faktorima konverzije u skladu s
tačkom 116. stav 8. ove odluke. Za izloženosti prema državama i
centralnim bankama, privrednim društvima i bankama primenjuju sledeći
faktori konverzije:
1) 0% - za neiskorišćeni iznos okvirnog
kredita (uključujući i okvirne revolving kredite uz otkup potraživanja)
koje banka može bezuslovno i bez prethodne najave otkazati ili za koje
je ugovoreno pravo banke da jednostrano raskine ugovor usled pogoršanja
kreditne sposobnosti dužnika, pod uslovom da banka aktivno prati
finansijsko stanje dužnika i da joj sistem unutrašnjih kontrola
omogućava blagovremeno uočavanje tog pogoršanja, pri čemu se ovaj
kredit za fizička lica smatra bezuslovno opozivim ako je to predviđeno
propisima kojima se uređuje zaštita klijenata banke - fizičkih lica ili
ugovorni uslovi dopuštaju banci da ga u potpunosti opozove;
2) 20% - za kratkoročne potvrđene akreditive
nastale po osnovu isporuke robe, kako za banku koja je izdala
akreditive tako i za onu koja ih je potvrdila;
3) 75% - za okvirne kredite koji nisu
obuhvaćeni odredbom pod 1) ovog stava, uključujući preuzete vanbilansne
obaveze po osnovu izdavanja kratkoročnih obveznica ili zapisa (NIF) i
revolving obaveze po osnovu pružanja usluga pokroviteljstva emisije
srednjoročnih obveznica ili zapisa sa obavezom otkupa (RUF);
4) ako ispunjava uslove iz pododeljka 2. ovog
odeljka za sopstvene procene faktora konverzije i ako je to utvrđeno u
saglasnosti za IRB pristup, banka može koristiti sopstvene procene
faktora konverzije za vrste proizvoda navedene u odredbama 1) do 3)
ovog stava.
U slučaju da se banka ugovorom kojim je preuzela
vanbilansnu obavezu obavezala na preuzimanje nove vanbilansne obaveze,
primenjuje se faktor konverzije koji je niži od faktora konverzije koji
se odnose na ove obaveze.
Za izloženosti za vanbilansne stavke koje nisu navedene u st. 2. do 7. ove tačke, primenjuju se sledeći faktori konverzije:
1) 0% - ako je vanbilansna stavka raspoređena u kategoriju niskog rizika;
2) 20% - ako je vanbilansna stavka raspoređena u kategoriju umerenog rizika;
3) 50% - ako je vanbilansna stavka raspoređena u kategoriju srednjeg rizika;
4) 100% - ako je vanbilansna stavka raspoređena u kategoriju visokog rizika.
114. Iznos izloženosti po osnovu vlasničkih ulaganja jeste njihova vrednost
prikazana u finansijskim izveštajima nakon umanjenja za specifična prilagođavanja za kreditni
rizik.
Za izloženosti po osnovu vlasničkih ulaganja koja se vode u vanbilansnim
stavkama iznos izloženosti se utvrđuje kao nominalna vrednost ulaganja umanjena za pripadajuća
specifična prilagođavanja za kreditni rizik.
115. Iznos izloženosti po osnovu ostale imovine jeste njihova vrednost
prikazana u finansijskim izveštajima nakon umanjenja za iznos pripadajućih specifičnih prilagođavanja
za kreditni rizik.
5. Izračunavanje iznosa rizikom ponderisanih izloženosti
a) Tretman klasa izloženosti
116. Banka je dužna da iznos rizikom ponderisanih
izloženosti za kreditni rizik za izloženosti koje pripadaju klasama
izloženosti iz tačke 73. stav 1. odredbe 1) do 5) i odredba pod 7) ove
odluke, računa u skladu s tač. 118. do 128. ove odluke, osim ako one ne
predstavljaju odbitne stavke od kapitala.
Banka je dužna da iznos rizikom ponderisanih
izloženosti za rizik smanjenja vrednosti potraživanja računa u skladu s
tačkom 129. ove odluke. Ako banka ima ugovoreno pravo regresa s
prodavcem kupljenog potraživanja - za kreditni rizik i rizik smanjenja
vrednosti potraživanja - nije dužna da primenjuje odredbe ove tačke,
kao ni tač. 117. i 130. ove odluke, već ta potraživanja može tretirati
kao obezbeđena.
Banka je dužna da računanje iznosa rizikom
ponderisanih izloženosti za kreditni rizik i rizik smanjenja vrednosti
potraživanja zasniva na relevantnim parametrima rizika za datu
izloženost - PD, LGD i M parametrima i vrednostima izloženosti. PD i
LGD parametri mogu se posmatrati pojedinačno ili zajedno, u skladu s
pododeljkom 6. ovog odeljka.
Banka je dužna da iznos rizikom ponderisanih
izloženosti za kreditni rizik za izloženosti koje pripadaju klasi
izloženosti u obliku vlasničkih ulaganja iz tačke 73. stav 1. odredba
pod 5) ove odluke računa u skladu s tač. 124. do 127. te odluke. Banka
može da koristi pristupe iz tač. 126. i 127. ove odluke samo uz
prethodnu saglasnost Narodne banke Srbije. Narodna banka Srbije može
banci dati saglasnost za primenu pristupa internih modela iz tačke 127.
ove odluke ako su ispunjeni minimalni uslovi iz tač. 101. do 103. te
odluke.
Banka može iznos rizikom ponderisanih izloženosti za
kreditni rizik za izloženosti po osnovu specijalizovanog kreditiranja
da računa u skladu s tačkom 119. ove odluke.
Za izloženosti koje pripadaju klasama izloženosti iz
tačke 73. stav 1. odredbe 1) do 4) ove odluke banka je dužna da
obezbedi sopstvene procene PD parametra u skladu s tačkom 69. ove
odluke i pododeljkom 2. ovog odeljka.
Za izloženosti koje pripadaju klasi izloženosti iz
tačke 73. stav 1. odredba pod 4) ove odluke banka je dužna da obezbedi
sopstvene procene LGD parametra i faktora konverzije u skladu s tačkom
69. ove odluke i pododeljkom 2. ovog odeljka.
Za izloženosti koje pripadaju klasama izloženosti iz
tačke 73. stav 1. odredbe 1) do 3) ove odluke, banka je dužna da
primenjuje procene LGD parametra iz tačke 108. stav 1. ove odluke i
faktore konverzije iz tačke 113. stav 8. odredbe 1) do 3) te odluke,
osim ako nije dobila saglasnost za primenu sopstvenih procena LGD
parametra i faktora konverzije za ove klase izloženosti u skladu s
stavom 9. ove tačke.
Za izloženosti koje pripadaju klasama izloženosti iz
tačke 73. stav. odredbe 1) do 3) ove odluke, Narodna banka Srbije može
banci dati saglasnost za primenu sopstvenih procena LGD parametra i
faktora konverzije u skladu s tačkom 69. ove odluke i pododeljkom 2.
ovog odeljka.
Banka je dužna da iznos rizikom ponderisanih
izloženosti za sekjuritizovane izloženosti i izloženosti koje pripadaju
klasi izloženosti po osnovu sekjuritizovanih pozicija iz tačke 73. stav
1. odredba pod 6) ove odluke računa u skladu s odeljkom 4. ove glave.
117. Ako izloženosti po osnovu ulaganja u otvoreni
investicioni fond ispunjavaju uslove iz tačke 60. stav 2. ove odluke i
ako je banka potpuno ili delimično upoznata sa strukturom izloženosti
tog fonda, dužna je da analizira odnosne izloženosti radi izračunavanja
iznosa rizikom ponderisanih izloženosti i iznosa očekivanih gubitaka za
odnosne izloženosti u skladu s metodima propisanim ovim odeljkom. Kada
otvoreni investicioni fond ulaže u drugi otvoreni investicioni fond,
banka je dužna da analizira izloženosti odnosnih otvorenih
investicionih fondova.
Ako banka ne ispunjava uslove propisane ovim odeljkom
za korišćenje metoda iz stava 1. ove tačke, dužna je da iznos rizikom
ponderisanih izloženosti i iznos očekivanih gubitaka za ukupnu
izloženost ili za deo izloženosti iz stava 1. ove tačke računa na
sledeći način:
1) za izloženosti koje pripadaju klasi
izloženosti po osnovu vlasničkih ulaganja iz tačke 73. stav 1. odredba
pod 5) ove odluke - korišćenjem pristupa jednostavnih pondera rizika iz
tačke 125. te odluke, pri čemu je banka dužna da vodi računa i o
sledećem:
- ako nije u mogućnosti da napravi razliku
između ulaganja kojima se ne trguje na berzi, ulaganja kojima se trguje
na berzi i ostalih izloženosti u obliku vlasničkih ulaganja - dužna je
da ih tretira kao ostale izloženosti po osnovu vlasničkih ulaganja,
- ako zbir ovakvih (indirektnih) izloženosti
i direktnih izloženosti u ovoj klasi nije materijalno značajan u smislu
tačke 83. stav 2. ove odluke, banka može, uz saglasnost Narodne banke
Srbije, da primenjuje tačku 83. st. 1. te odluke;
2) za sve ostale odnosne izloženosti koje su
raspoređene u kategoriju izloženosti bez rejtinga ili u kategoriju s
najlošijim nivoom kreditnog kvaliteta dodeljuje se ponder rizika u
skladu sa odeljkom 1. ove glave pomnožen faktorom 2, pri čemu dobijeni
ponder ovog rizika ne može biti veći od 1.250%;
3) za sve ostale izloženosti dodeljuje se
ponder rizika u skladu sa odeljkom 1. ove glave pomnožen faktorom 1,1,
pri čemu dobijeni ponder ovog rizika ne može biti manji od 5%.
Ako nisu ispunjeni uslovi iz tačke 60. stav 2. ove
odluke ili banka nije upoznata sa strukturom izloženosti otvorenog
investicionog fonda ili sa strukturom izloženosti odnosnih otvorenih
investicionih fondova (kada otvoreni investicioni fond ulaže u drugi
otvoreni investicioni fond), dužna je da analizira odnosne izloženosti
i da iznos rizikom ponderisanih izloženosti i iznos očekivanih gubitaka
računa korišćenjem pristupa jednostavnih pondera rizika iz tačke 125.
te odluke. Ako banka nije u mogućnosti da napravi razliku između
ulaganja kojima se ne trguje na berzi, ulaganja kojima se trguje na
berzi i ostalih izloženosti u obliku vlasničkih ulaganja - dužna je da
ih tretira kao ostale izloženosti po osnovu vlasničkih ulaganja.
Izloženosti po osnovu ulaganja koja nisu vlasnička ulaganja raspoređuju
se u klasu izloženosti po osnovu ostalih vlasničkih ulaganja.
Izuzetno od stava 3. ove tačke, banka može da
izračunava sama ili da koristi prosečan iznos rizikom ponderisanih
izloženosti koji je, na osnovu strukture izloženosti, izračunalo treće
lice, u skladu sa stavom 2. ove tačke pod uslovom da je obračun
potvrđen od strane spoljnog revizora i da je to treće lice:
- depozitar fonda koji je banka ili drugo lice iz
finansijskog sektora, ako ovaj fond ulaže isključivo u hartije od
vrednosti i deponuje ih kod ovog depozitara ili
- za fond za koji nije ispunjen uslov iz prve alineje
ovog stava, društvo za upravljanje ovim fondom ako to društvo ispunjava
uslove iz tačke 60. stav 2. odredba pod 1) ove odluke.
b) Izračunavanje iznosa rizikom ponderisanih izloženosti za kreditni rizik
Iznos rizikom ponderisanih izloženosti prema državama i centralnim bankama, privrednim društvima i bankama
118. Banka je dužna da iznos rizikom ponderisanih
izloženosti za izloženosti prema državama i centralnim bankama,
privrednim društvima i bankama računa u skladu sa sledećim formulama:
b - (0,11852-0,05478xln(PD))
2
RWEA = RW x EAD.
gde je:
R = korelacija koja predstavlja meru sistemskog rizika;
b = faktor ročnog prilagođavanja koji odražava uticaj PD parametra;
N(x) = funkcija kumulativne raspodele verovatnoće za
standardnu normalnu slučajnu promenljivu (tj. verovatnoća da normalna
slučajna promenljiva sa očekivanom vrednošću nula i varijansom 1 bude
jednaka x ili manja);
G(Z) = inverzna funkcija kumulativne raspodele
verovatnoće za standardnu normalnu slučajnu promenljivu (tj. vrednost x
takva da je N(x)=z);
RW = ponder rizika;
RWEA = iznos rizikom ponderisane izloženosti;
EAD = iznos izloženosti.
Za PD = 0, ponder rizika (RW) je 0%.
Za PD = 1, odnosno za izloženosti u statusu neizmirenja obaveza:
- ako banka primenjuje vrednost LGD parametra iz tačke 108. stav 1. ove odluke - RW je 0%,
- ako banka primenjuje sopstvene procene LGD parametra:
RW = Max{0; 12,5 × (LGD-EL
BE
)},
gde je EL
BE
najbolja
procena očekivanog gubitka banke za izloženost u statusu neizmirenja
obaveza u skladu s tačkom 96. stav 1. odredba pod 8) ove odluke.
Za sve izloženosti prema velikim licima iz
finansijskog sektora banka je dužna da korelaciju (R) iz stava 1. ove
tačke pomnoži sa 1,25. Za sve izloženosti prema neregulisanim licima iz
finansijskog sektora, banka je dužna da korelaciju (R) iz st 1. i 4.
ove tačke pomnoži sa 1,25.
Banka može iznos rizikom ponderisanih izloženosti za
izloženosti koje ispunjavaju uslove iz tač. 150. i 166. ove odluke da
prilagođava primenom sledeće formule:
RWEA = RW × EAD × (0,15 + 160×PD
pp
),
gde je:
PD
pp
= PD pružaoca zaštite.
RW = ponder rizika izračunat korišćenjem formule za
ovaj ponder iz stava 1. ove tačke, pri čemu se kao ulazni parametri
koriste PD parametar dužnika i LGD parametar uporedive direktne
izloženosti prema pružaocu zaštite, a faktor ročnosti (b) se računa
korišćenjem PD parametra pružaoca zaštite ili PD parametra dužnika,
zavisno od toga koji je niži.
Pri izračunavanju pondera rizika za potrebe obračuna
iznosa rizikom ponderisanih izloženosti iz stava 1. ove tačke, za
izloženosti prema privrednim društvima koja pripadaju grupi čiji je
ukupan godišnji prihod na konsolidovanom nivou manji od 6.000.000.000
dinara, banka može da koristi sledeću formulu:
u kojoj S predstavlja ukupan godišnji prihod u
milionima evra, pri čemu je 5 miliona evra  ≤ S  ≤ 6.000.000.000 dinara;
ako je prijavljeni ukupan godišnji prihod manji od 600.000.000 dinara,
S je jednak tom iznosu, dok je za kupljena potraživanja ukupan godišnji
prihod jednak proseku ponderisanom individualnim izloženostima iz skupa
izloženosti.
Banka je dužna da ukupan godišnji prihod zameni
ukupnom aktivom na konsolidovanom nivou grupe ako ukupna aktiva
predstavlja adekvatniji pokazatelj veličine privrednog društva od
ukupnog godišnjeg prihoda.
119. Banka je dužna da izloženostima po osnovu
specijalizovanog kreditiranja za koje ne može da dokaže da njene
procene PD parametra ispunjavaju minimalne uslove propisane u
pododeljku 2. ovog odeljka dodeljuje pondere rizika na osnovu rizičnih
kategorija iz Priloga 2, a u skladu sa sledećom tabelom:
Tabela 11.
Preostala ročnost
Rizična
kategorija
1
Rizična
kategorija
2
Rizična
kategorija
3
Rizična
kategorija
4
Rizična
kategorija
5
< 2,5 godine
50%
70%
115%
250%
0%
≥ 2,5 godine
70%
90%
115%
250%
0%
Rizična kategorija 5 iz Tabele 11. obuhvata dužnike u statusu neizmirenja obaveza.
Pri dodeljivanju pondera rizika izloženostima po
osnovu specijalizovanog kreditiranja, banka je dužna da uzme u obzir
sledeće faktore: finansijsku isplativost projekta, političko i
zakonodavno okruženje, karakteristike projekta i/ili imovine,
finansijsku snagu i iskustvo lica uključenih u projekat, uključujući i
sve novčane tokove koji proizlaze iz javno-privatnog partnerstva, kao i
faktore koji se odnose na kreditnu zaštitu.
120. Banka je dužna da se pridržava uslova u vezi sa
kupljenim potraživanjima od privrednih društava iz tačke 99. ove
odluke. Za kupljena potraživanja od privrednih društava za koja su
ispunjeni i uslovi iz tačke 123. stav 1. ove odluke i za koje bi
korišćenje standarda za kvantifikaciju rizika iz pododeljka 2. ovog
odeljka za izloženosti prema ovim privrednim društvima predstavljalo
nepotrebno opterećenje banka može koristiti standarde za kvantifikaciju
rizika za izloženosti prema fizičkim licima iz pododeljka 2. ovog
odeljka.
U slučaju kupljenih potraživanja od privrednih
društava, banka može diskonte sa regresom, sredstva obezbeđenja ili
garancije koje pružaju zaštitu od prvog gubitka za gubitke usled
neizmirenja obaveza i/ili usled smanjenja vrednosti potraživanja za
kupljena potraživanja, da tretira kao pozicije prvog gubitka, prema IRB
okviru sekjuritizacije.
121. Ako je banka uspostavila jedan instrument
kreditne zaštite za više izloženosti pod uslovom da n-to neizmirenje
obaveze među izloženostima pokreće plaćanje i da taj kreditni događaj
dovodi do raskida ugovora i ovaj instrument ima rejting podobne
agencije za rejting, dužna je da primenjuje pondere rizika u skladu sa
odeljkom 4. ove odluke. Ako ne postoji rejting podobne agencije za
rejting za ovaj instrument, ponderi rizika izloženosti iz grupe se
sabiraju, isključujući (n-1) izloženosti, pri čemu zbir iznosa
očekivanih gubitaka pomnoženih sa 12,5 i iznosa rizikom ponderisanih
izloženosti ne može preći nominalni iznos zaštite po osnovu kreditnog
derivata pomnožen sa 12,5. Banka je dužna da utvrdi (n-1) izloženosti
koje se isključuju iz sabiranja kao one izloženosti koje imaju najniži
iznos rizikom ponderisanih izloženosti od svih izloženosti uključenih u
sabiranje. Na izloženosti iz grupe za koje ne može da utvrdi ponder
rizika primenom IRB pristupa, banka je dužna da primeni ponder 1.250%.
Iznos rizikom ponderisanih izloženosti prema fizičkim licima
122. Banka je dužna da iznos rizikom ponderisanih
izloženosti za izloženosti prema fizičkim licima računa u skladu sa
sledećim formulama:
RWEA=RW X EAD,
gde je:
R = korelacija koja predstavlja meru sistemskog rizika;
N(x) = funkcija kumulativne raspodele verovatnoće za
standardnu normalnu slučajnu promenljivu (tj. verovatnoća da ta
promenljiva sa očekivanom vrednošću nula i varijansom 1 bude jednaka x
ili manja);
G(Z) = inverzna funkcija kumulativne raspodele
verovatnoće za standardnu normalnu slučajnu promenljivu (tj. vrednost x
takva da je N(x)=z);
RW = ponder rizika;
RWEA = iznos rizikom ponderisane izloženosti;
EAD = iznos izloženosti.
Za PD = 1, odnosno za izloženosti u statusu neizmirenja obaveza:
RW = Max{0; 12,5 × (LGD-EL
BE
)},
gde je EL
BE
najbolja
procena očekivanog gubitka banke za izloženost u statusu neizmirenja
obaveza u skladu s tačkom 96. stav 1. odredba pod 8) ove odluke.
Banka može iznos rizikom ponderisanih izloženosti za
izloženosti prema malim i srednjim preduzećima iz tačke 76. ove odluke
koje ispunjavaju uslove iz tač. 150. i 166. te odluke da računa u
skladu s tačkom 118. stav 3. te odluke.
Za izloženosti prema fizičkim licima koje su
obezbeđene hipotekom na nepokretnostima, banka ne koristi formulu za
korelaciju (R) iz stava 1. ove tačke, već korelaciju koja iznosi 0,15,
a za kvalifikovane revolving izloženosti prema fizičkim licima ne
koristi formulu za korelaciju (R) iz tog stava, već korelaciju koja
iznosi 0,04.
U kvalifikovane revolving izloženosti prema fizičkim licima raspoređuju se izloženosti koje ispunjavaju sledeće uslove:
1) da je dužnik fizičko lice;
2) da su revolving izloženosti neobezbeđene,
pri čemu se pod revolving izloženostima podrazumevaju izloženosti kod
kojih je ugovoren limit a čiji se iskorišćeni iznos može menjati na
osnovu odluke dužnika da odobrena sredstva koristi ili otplaćuje, s tim
da banka može opozvati neiskorišćeni iznos limita bezuslovno i bez
prethodne najave (neiskorišćeni iznos limita smatra se bezuslovno
opozivim ako je to dozvoljeno u skladu s propisima i ugovorom);
3) da najveća izloženost prema jednom licu u potportfoliju nije veća od 12.000.000 dinara;
4) da banka korelaciju iz stava 3. ove tačke
koristi samo za potportfolija s niskom volatilnošću stopa gubitka u
odnosu na prosečne stope gubitka portfolija, naročito za izloženosti u
okviru malih PD raspona, pri čemu je dužna da, na zahtev Narodne banke
Srbije, dostavi informacije o značajnim karakteristikama ovih stopa,
uključujući i relativnu volatilnost tih stopa - po kvalifikovanim
revolving potportfolijima fizičkih lica, kao i za ukupni kvalifikovani
revolving portfolio tih lica;
5) da je tretman ovih izloženosti u skladu sa odgovarajućim karakteristikama rizika datog potportfolija.
Neobezbeđenim izloženostima, u smislu stava 4.
odredba pod 2) ove tačke, smatraju se i kreditni poslovi povezani s
tekućim računom fizičkog lica na koji se uplaćuju redovni mesečni
prihodi tog lica. U ovom slučaju banka pri proceni LGD parametra ne
uzima u obzir iznose naplaćene s tog tekućeg računa.
123. Da bi kupljena potraživanja bila razvrstana u
klasu izloženosti prema fizičkim licima, pored uslova iz tačke 99. ove
odluke, moraju biti ispunjeni i sledeći uslovi:
1) da je banka kupila potraživanja od lica
koje nije s njom povezano i da nije direktno ili indirektno učestvovala
u nastanku tih potraživanja;
2) da su kupljena potraživanja nastala u
redovnim tržišnim uslovima između lica koja nisu povezana i da ne
uključuju međusobna potraživanja između dužnika i poverioca koja mogu
biti predmet prebijanja;
3) da banka ima pravo na sve prilive od kupljenih potraživanja ili na njihov srazmeran deo;
4) da je portfolio kupljenih potraživanja dovoljno diversifikovan.
U slučaju kupljenih potraživanja, banka može diskonte
sa regresom, sredstva obezbeđenja ili garancije koje pružaju zaštitu od
prvog gubitka za gubitke usled neizmirenja obaveza i/ili usled
smanjenja vrednosti potraživanja za kupljena potraživanja, da tretira
kao pozicije prvog gubitka, prema IRB okviru sekjuritizacije.
Ako u okviru skupova kupljenih potraživanja koji su
raspoređeni u klasu fizičkih lica, banka ne može da razdvoji
izloženosti obezbeđene hipotekom na nepokretnostima i kvalifikovane
revolving izloženosti prema fizičkim licima od ostalih izloženosti
prema fizičkim licima - dužna je da primenjuje najveći ponder rizika za
ove izloženosti.
Iznos rizikom ponderisanih izloženosti po osnovu vlasničkih ulaganja
124. Za izračunavanje iznosa rizikom ponderisanih
izloženosti za izloženosti po osnovu vlasničkih ulaganja, osim onih
koje predstavljaju odbitnu stavku u skladu sa Glavom III ove odluke ili
kojima se dodeljuje ponder rizika 250% u skladu s tačkom 21. te odluke,
banka može da primenjuje pristup jednostavnih pondera rizika, PD/LGD
pristup ili pristup internih modela. Banka može da koristi različite
pristupe za različite delove portfolija vlasničkih ulaganja samo ako i
za interne potrebe upravljanja rizicima koristi različite pristupe. Ako
banka koristi više od jednog pristupa, izbor PD/LGD pristupa ili
pristupa internih modela mora da bude izvršen dosledno i u skladu sa
pristupom korišćenim u upravljanju rizicima i ne sme biti opredeljen
pretežno nižim kapitalnim zahtevima.
Banka može na izloženost po osnovu vlasničkih
ulaganja u društvo za dodatne usluge da primenjuje tretman koji se
primenjuje na ostalu imovinu.
125. Ako banka koristi pristup jednostavnih pondera
rizika, dužna je da iznos rizikom ponderisanih izloženosti računa u
skladu sa sledećom formulom:
RWEA = RW × EAD,
pri čemu primenjuje sledeće pondere rizika:
1) 190% - za izloženosti po osnovu vlasničkih
ulaganja kojima se ne trguje na berzi a koja su u dovoljno
diversifikovanim portfolijima;
2) 290% - za izloženosti po osnovu vlasničkih ulaganja kojima se trguje na berzi;
3) 370% - za sve ostale izloženosti po osnovu vlasničkih ulaganja.
Banka može vršiti netiranje kratkih pozicija u
gotovini i finansijskih derivata iz bankarske knjige s dugim pozicijama
u istim pojedinačnim vlasničkim ulaganjima pod uslovom da ovi derivati
predstavljaju internu zaštitu tih ulaganja u periodu od najmanje
narednih godinu dana od dana netiranja. Ostale kratke pozicije banka
tretira kao duge pozicije sa odgovarajućim ponderima rizika koji se
množe sa apsolutnom vrednošću svake pozicije. U slučaju ročne
neusklađenosti pozicija, koristi se metod za izloženosti prema
privrednim društvima uz primenu tačke 109. stav 6. ove odluke.
Banka može pri korišćenju pristupa iz stava 1. ove
tačke primeniti instrumente nematerijalne kreditne zaštite za
izloženosti po osnovu vlasničkih ulaganja, u skladu sa odeljkom 3. ove
glave.
126. Ako banka koristi PD/LGD pristup, dužna je da
iznos rizikom ponderisanih izloženosti računa u skladu sa formulama iz
tačke 118. ove odluke. Ako banka ne raspolaže s dovoljno informacija za
korišćenje definicije statusa neizmirenja obaveza iz tačke 93. ove
odluke, ponderi rizika množe se faktorom prilagođavanja od 1,5.
Zbir iznosa očekivanog gubitka (EL) za određenu
izloženost pomnožen sa 12,5 i iznosa rizikom ponderisane izloženosti za
datu izloženost ne može biti veći od iznosa te izloženosti pomnoženog
sa 12,5.
Banka može pri korišćenju pristupa iz ove tačke
primeniti instrumente nematerijalne kreditne zaštite u skladu sa
odeljkom 3. ove glave, pri čemu je LGD parametar za izloženost prema
pružaocu zaštite 90%. Izloženostima u obliku vlasničkih ulaganja kojima
se ne trguje na berzi a koja su u dovoljno diversifikovanim
portfolijima može se dodeliti LGD parametar 65%. M parametar za
izloženosti iz ovog stava iznosi pet godina.
127. Iznos rizikom ponderisanih izloženosti primenom
pristupa internih modela izračunava se tako što se potencijalni gubitak
po osnovu izloženosti banke po osnovu vlasničkih ulaganja pomnoži sa
12,5. Ovaj gubitak izračunava se korišćenjem internih VaR modela s
jednostranim intervalom poverenja od 99% za razlike između tromesečnih
prinosa i odgovarajuće nerizične kamatne stope koje se računaju na
osnovu podataka koji obuhvataju dugoročni period.
Iznos rizikom ponderisanih izloženosti na nivou
portfolija vlasničkih ulaganja ne može biti manji od zbira iznosa ovih
izloženosti izračunatog korišćenjem PD/LGD pristupa i odgovarajućeg
iznosa očekivanog gubitka pomnoženog sa 12,5, izračunatih na osnovu
odgovarajućih vrednosti PD i LGD parametara iz tačke 112. ove odluke.
Banka može pri korišćenju pristupa iz ove tačke
koristiti instrumente nematerijalne kreditne zaštite za izloženosti po
osnovu vlasničkih ulaganja.
Iznos rizikom ponderisanih izloženosti za ostalu imovinu
128. Iznos rizikom ponderisanih izloženosti za ostalu imovinu računa se u skladu sa sledećom formulom:
RWEA = 100% × EAD
osim u sledećim slučajevima:
1) za gotovinu i gotovinske ekvivalente koji se
nalaze u trezoru, odnosno blagajnama banke ili su u procesu
realizacije, kao i zlatu u svojim trezorima ili zlatu koje je
deponovano kod drugog lica, kao obezbeđenje za obaveze banke - primenom
pondera rizika 0%;
2) za preostalu vrednost predmeta lizinga - na sledeći način:
RWEA = 1/t × 100% × EAD,
pri čemu je t = max (1, broj preostalih godina do dospeća ugovora o lizingu zaokružen na ceo broj).
v) Izračunavanje iznosa rizikom
ponderisanih izloženosti za rizik smanjenja vrednosti potraživanja po
osnovu kupljenih potraživanja
129. Banka je dužna da računa iznos rizikom
ponderisanih izloženosti za rizik smanjenja vrednosti kupljenih
potraživanja prema privrednim društvima i fizičkim licima u skladu s
formulom iz tačke 118. ove odluke.
PD i LGD parametri određuju se u skladu s pododeljkom
3. ovog odeljka, dok je iznos izloženosti određen u skladu s
pododeljkom 4. tog odeljka, a M parametar iznosi godinu dana.
Ako banka podnese dokumentaciju kojom dokazuje da
rizik smanjenja vrednosti kupljenih potraživanja nema materijalni
značaj, Narodna banka Srbije može banci dozvoliti da ne izračunava
iznos rizikom ponderisanih izloženosti za taj rizik.
6. Izračunavanje EL parametra
130. Banka je dužna da za svaku izloženost računanje
iznosa očekivanih gubitaka zasniva na istim PD i LGD parametrima i
vrednosti izloženosti koje koristi za računanje iznosa rizikom
ponderisanih izloženosti, u skladu s tačkom 116. ove odluke.
Iznos očekivanih gubitaka za sekjuritizovane izloženosti računa se u skladu sa odeljkom 4. ove glave.
Iznos očekivanih gubitaka za izloženosti koje
pripadaju klasi izloženosti po osnovu ostale imovine iz tačke 115. ove
odluke je nula.
Iznos očekivanih gubitaka za izloženosti po osnovu
ulaganja u otvorene investicione fondove iz tačke 60. ove odluke računa
se u skladu sa ovim pododeljkom.
131. Banka je dužna da iznos očekivanih gubitaka za
izloženosti prema državama i centralnim bankama, privrednim društvima i
bankama i prema fizičkim licima računa u skladu sa sledećim formulama:
EL = PD x LGD i
iznos EL = EL x EAD.
Ako banka koristi AIRB pristup, za izloženosti u
statusu neizmirenja obaveza (za koje je PD = 1), kao očekivani gubitak
koristi se EL
BE
, odnosno najbolja procena
očekivanog gubitka banke za izloženost u statusu neizmirenja obaveza u
skladu s tačkom 96. ove odluke.
Za izloženosti na koje se primenjuje tretman iz tačke 119. ove odluke, očekivani gubitak jednak je nuli.
Banka je dužna da za izloženosti po osnovu
specijalizovanog kreditiranja na koje primenjuje pondere rizika iz
tačke 118. stav 3. ove odluke koristi stope očekivanog gubitka navedene
u sledećoj tabeli:
Tabela 12.
Preostala
ročnost
Rizična kategorija
1
Rizična kategorija
2
Rizična kategorija
3
Rizična kategorija
4
Rizična kategorija
5
< 2,5 godine
0%
0,4%
2,8%
8%
50%
≥ 2,5 godine
0,4%
0,8%
2,8%
8%
50%
132. Ako banka iznos rizikom ponderisanih izloženosti
po osnovu vlasničkih ulaganja računa primenom pristupa jednostavnih
pondera rizika, dužna je da u tom slučaju iznos očekivanih gubitaka za
izloženosti po osnovu vlasničkih ulaganja računa u skladu sa sledećom
formulom:
iznos EL = EL x EAD,
pri čemu koristi sledeće stope očekivanog gubitka:
- 0,8% - za izloženosti po osnovu vlasničkih ulaganja
kojima se ne trguje na berzi a koja su u dovoljno diversifikovanim
portfolijima;
- 0,8% - za izloženosti po osnovu vlasničkih ulaganja kojima se trguje na berzi;
- 2,4% - za sve ostale izloženosti po osnovu vlasničkih ulaganja.
Ako banka iznos rizikom ponderisanih izloženosti po
osnovu vlasničkih ulaganja računa primenom PD/LGD pristupa, dužna je da
iznos očekivanih gubitaka za izloženosti po osnovu ovih ulaganja računa
u skladu sa sledećim formulama:
EL = PD x LGD i
iznos EL = EL x EAD.
Ako banka računa iznos rizikom ponderisanih
izloženosti po osnovu vlasničkih ulaganja primenom pristupa internih
modela - iznos očekivanih gubitaka za izloženosti po osnovu vlasničkih
ulaganja jednak je nuli.
133. Banka je dužna da iznos očekivanih gubitaka za
rizik smanjenja vrednosti kupljenih potraživanja računa u skladu sa
sledećim formulama:
EL = PD x LGD i
iznos EL = EL x EAD.
134. Banka je dužna da ukupan iznos očekivanih gubitaka izračunat u skladu
s tač. 131, 132. i 133. ove odluke oduzme od zbira opštih i specifičnih prilagođavanja za
kreditni rizik, dodatnih prilagođavanja vrednosti u skladu s tačkom 12. stav 5. i tačkom
36. ove odluke, kao i drugih smanjenja kapitala koje se odnose na ove izloženosti. Kao specifična
prilagođavanja za kreditni rizik u smislu tačke 113. stav 1. ove odluke tretiraju se diskonti
koji se odnose na izloženosti po osnovu bilansnih pozicija koje su kupljene u statusu neizmirenja
obaveza, pri čemu se ova prilagođavanja ne mogu koristiti za pokriće iznosa očekivanih gubitak
drugih izloženosti. Iznos očekivanih gubitaka za sekjuritizovane izloženosti, kao i opšta
i specifična prilagođavanja za kreditni rizik koja se odnose na te izloženosti, nisu uključeni
u ovaj obračun.
Odeljak 3.
1. Okvir za primenu tehnika ublažavanja kreditnog rizika
135. Iznos rizikom ponderisane izloženosti i iznos
očekivanih gubitaka obračunati nakon prilagođavanja za efekte tehnika
ublažavanja kreditnog rizika ne mogu biti veći od iznosa rizikom
ponderisane izloženosti i iznosa očekivanih gubitaka obračunatih pre
tog prilagođavanja.
Banka ne može vršiti prilagođavanje rizikom
ponderisane izloženosti za efekte tehnika ublažavanja kreditnog rizika
ako je određeni instrument kreditne zaštite već uzela u obzir pri
izračunavanju iznosa rizikom ponderisane izloženosti u skladu sa
odeljcima 1. ili 2. ove glave.
Ako su ispunjeni uslovi iz pododeljaka 2. i 3. ovog
odeljka banka može da prilagodi način izračunavanja iznosa rizikom
ponderisane izloženosti u okviru standardizovanog pristupa i način
izračunavanja iznosa rizikom ponderisane izloženosti i iznosa
očekivanih gubitaka u okviru IRB pristupa na način propisan
pododeljcima 4, 5. i 6. ovog odeljka.
Podobnim instrumentima kreditne zaštite smatraju se i
gotovina, hartije od vrednosti i roba kupljena, uzeta u zajam ili
primljena kao sredstvo obezbeđenja po osnovu repo transakcija i
transakcija davanja ili uzimanja u zajam hartija od vrednosti ili robe.
Banka koja iznos rizikom ponderisane izloženosti
utvrđuje primenom standardizovanog pristupa može koristiti više od
jednog instrumenta kreditne zaštite za smanjenje kreditnog rizika po
osnovu jedne izloženosti, u kom slučaju je dužna da:
1) datu izloženost podeli na takav način da svaki njen deo bude pokriven jednim instrumentom kreditne zaštite;
2) za svaki od delova iz odredbe pod 1) ovog
stava posebno obračunava iznos rizikom ponderisane izloženosti na način
propisan ovim odeljkom i odeljkom 1. ove glave.
Banka koja iznos rizikom ponderisane izloženosti
utvrđuje primenom standardizovanog pristupa može koristiti instrumente
kreditne zaštite sa različitim ročnostima pribavljene od jednog
pružaoca kreditne zaštite, u kom slučaju je dužna da:
1) datu izloženost podeli na takav način da svaki njen deo bude pokriven instrumentom kreditne zaštite određene ročnosti;
2) za svaki od delova iz odredbe pod 1) ovog
stava posebno obračunava iznos rizikom ponderisane izloženosti na način
propisan ovim odeljkom i odeljkom 1. ove glave.
136. Banka je dužna da u sistem upravljanja rizicima
na odgovarajući način uključi sve rizike u vezi sa korišćenjem
instrumenata kreditne zaštite, da svojim unutrašnjim aktima utvrdi
tehnike ublažavanja kreditnog rizika koje koristi i načine pribavljanja
instrumenata kreditne zaštite, da obezbedi mogućnost realizacije tih
instrumenata u skladu s merodavnim pravom, kao i da preduzima
odgovarajuće aktivnosti kako bi obezbedila efektivnost ugovora o
kreditnoj zaštiti.
Instrument kreditne zaštite treba da ispunjava uslove propisane pododeljkom 3. ovog odeljka.
Banka je dužna da, na zahtev Narodne banke Srbije,
dostavi obrazloženo pravno mišljenje koje je koristila prilikom ocene
mogućnosti realizacije odnosnog instrumenta kreditne zaštite u skladu s
merodavnim pravom.
Da bi bili priznati za ublažavanje kreditnog rizika,
instrumenti materijalne kreditne zaštite treba da ispunjavaju sledeće
opšte uslove:
1) da su utvrđeni kao podobni instrumenti kreditne zaštite u skladu s tač. 137. do 148. ove odluke;
2) da su dovoljno likvidni, lako utrživi i da
se njihova vrednost značajno ne menja tokom vremena - da bi obezbedili
izvesnost kreditne zaštite;
3) da ugovorni odnos po osnovu kog su ti
instrumenti pribavljeni daje banci pravo da blagovremeno unovči ili
prenese, prisvoji ili zadrži imovinu kojom se obezbeđuje kreditna
zaštita u slučaju neizmirenja obaveza dužnika banke, odnosno njegovog
stečaja, likvidacije ili nastanka drugog kreditnog događaja koji se
odnosi na tog dužnika;
4) da stepen korelacije između vrednosti tih instrumenata i kreditne sposobnosti dužnika nije visok.
Da bi bili priznati za ublažavanje kreditnog rizika,
instrumenti nematerijalne kreditne zaštite treba da ispunjavaju sledeće
opšte uslove:
1) da je pružalac kreditne zaštite podoban u skladu s tač. 149. ili 150. ove odluke;
2) da su utvrđeni kao podobni instrumenti kreditne zaštite u skladu s tačkom 151. i tačkom 152. stav 1. ove odluke;
3) da je ugovor po osnovu kog su pribavljeni
instrumenti kreditne zaštite u skladu sa relevantnim propisima, tako da
omogućava odgovarajući stepen sigurnosti u vezi sa ostvarivanjem te
zaštite s obzirom na pristup koji banka koristi za izračunavanje iznosa
rizikom ponderisane izloženosti i podobnost kreditne zaštite.
Banka je dužna da kontinuirano procenjuje kreditni
rizik koji proizlazi iz izloženosti banke, bez obzira na to da li
koristi tehnike za ublažavanje kreditnog rizika i da na odgovarajući
način dokumentuje ispunjenost ovog uslova.
Izuzetno od stava 6. ove tačke, u slučaju repo
transakcija i transakcija davanja ili uzimanja u zajam hartija od
vrednosti ili robe, banka može da procenjuje kreditni rizik koji
proizilazi iz neto izloženosti po tom osnovu.
2. Podobni instrumenti kreditne zaštite
a) Materijalna kreditna zaštita
Bilansno netiranje
137. Podobnim bilansnim netiranjem smatra se sporazum
o netiranju međusobnih novčanih potraživanja i obaveza banke po osnovu
kredita i depozita s drugom ugovornom stranom.
Standardizovani sporazumi o netiranju čiji su predmet
repo transakcije, transakcije davanja ili uzimanja u zajam
hartija od vrednosti ili robe i/ili druge transakcije s pravom dodatnog obezbeđenja
138. Podobnim standardizovanim sporazumom o netiranju
smatra se bilateralni sporazum čiji su predmet repo transakcije,
transakcije davanja ili uzimanja u zajam hartija od vrednosti ili robe
i/ili druge transakcije s pravom dodatnog obezbeđenja - ako sredstva
obezbeđenja, odnosno hartije od vrednosti ili roba po tim transakcijama
ispunjavaju uslove propisane tač. 139. do 142. ove odluke.
Sporazum iz stava 1. ove tačke, kao podoban
instrument materijalne kreditne zaštite, može koristiti samo banka koja
efekte tehnika ublažavanja kreditnog rizika izračunava primenom
složenog metoda propisanog tačkom 174. ove odluke.
Podobna sredstva obezbeđenja u obliku finansijske imovine za sve pristupe i metode
139. Podobnim sredstvima obezbeđenja u obliku finansijske imovine za sve pristupe i metode smatraju se:
1) gotovina i gotovinski ekvivalenti deponovani kod banke;
2) dužničke hartije od vrednosti država ili
centralnih banaka s raspoloživim kreditnim rejtingom podobne agencije
za rejting ili agencije za kreditiranje izvoza kome odgovara nivo
kreditnog kvaliteta 4 ili bolji za države i centralne banke, u skladu s
odeljkom 1. ove glave;
3) dužničke hartije od vrednosti banaka s
raspoloživim kreditnim rejtingom podobne agencije za rejting kome
odgovara nivo kreditnog kvaliteta 3 ili bolji za banke u skladu s
odeljkom 1. ove glave;
4) dužničke hartije od vrednosti privrednih
društava s raspoloživim kreditnim rejtingom podobne agencije za rejting
kome odgovara nivo kreditnog kvaliteta 3 ili bolji za privredna
društva, u skladu s odeljkom 1. ove glave;
5) dužničke hartije od vrednosti s
raspoloživim kratkoročnim kreditnim rejtingom podobne agencije za
rejting kome odgovara nivo kreditnog kvaliteta 3 ili bolji za
kratkoročne izloženosti, u skladu sa odeljkom 1. ove glave;
6) akcije ili konvertibilne obveznice koje su uključene u glavni berzanski indeks;
7) zlato;
8) sekjuritizovane pozicije koje nisu
resekjuritizovane pozicije, s raspoloživim kreditnim rejtingom podobne
agencije za rejting kome odgovara nivo kreditnog kvaliteta 3 ili bolji
za sekjuritizovane izloženosti u skladu sa odeljkom 4. pododeljak 4.
deo pod a) ove glave.
Dužničkim hartijama od vrednosti država ili centralnih banaka u smislu stava 1. odredba pod 2) ove tačke smatraju se i:
1) dužničke hartije od vrednosti
teritorijalnih autonomija i jedinica lokalne samouprave za koje se
ponder rizika, u skladu s tačkom 42. ove odluke, dodeljuje na način
propisan za izloženosti prema državama i centralnim bankama;
2) dužničke hartije od vrednosti javnih
administrativnih tela za koje se ponder kreditnog rizika, u skladu s
tačkom 43. stav 5. te odluke, dodeljuje na način propisan za
izloženosti prema državama i centralnim bankama;
3) dužničke hartije od vrednosti međunarodnih
razvojnih banaka kojima se u skladu s tačkom 44. te odluke dodeljuje
ponder rizika 0%;
4) dužničke hartije od vrednosti međunarodnih
organizacija kojima se u skladu s tačkom 45. te odluke dodeljuje ponder
rizika 0%.
Dužničkim hartijama od vrednosti banaka u smislu stava 1. odredba pod 3) ove tačke smatraju se:
1) dužničke hartije od vrednosti
teritorijalnih autonomija i jedinica lokalne samouprave osim onih iz
stava 2. odredba pod 1) ove tačke;
2) dužničke hartije od vrednosti javnih
administrativnih tela za koje se ponder kreditnog rizika dodeljuje u
skladu s tačkom 43. st. 1. do 3. ove odluke;
3) dužničke hartije od vrednosti međunarodnih
razvojnih banaka osim onih kojima se u skladu s tačkom 44. te odluke
dodeljuje ponder rizika 0%.
Ako su dužničkim hartijama od vrednosti iz stava 1.
odredbe 2) do 5) ove tačke dodeljena dva ili više kreditnih rejtinga
podobnih agencija za rejting, banka primenjuje nepovoljniji kreditni
rejting. Ako su tim hartijama od vrednosti dodeljena više od dva
kreditna rejtinga podobnih agencija za rejting koji se prema rasporedu
kreditnih rejtinga u nivoe kreditnog kvaliteta odnose na različite
pondere rizika, banka je dužna da koristi manji od dva najveća pondera
rizika, a ako se odnose na isti ponder rizika - banka koristi taj
ponder.
140. Podobnim sredstvima obezbeđenja u obliku
finansijske imovine smatraju se i dužničke hartije od vrednosti banaka
koje nemaju raspoloživ kreditni rejting podobnih agencija za rejting,
ako su ispunjeni sledeći uslovi:
1) da se te hartije kotiraju na priznatoj berzi;
2) da te hartije nisu subordinirane u odnosu na ostale obaveze u slučaju stečaja njihovog izdavaoca;
3) da je svim ostalim dužničkim hartijama od
vrednosti istog izdavaoca koje imaju isto pravo prvenstva naplate u
slučaju stečaja dodeljen kreditni rejting podobne agencije za rejting
kojem odgovara nivo kreditnog kvaliteta 3 ili bolji za datu klasu
izloženosti u skladu sa odeljkom 1. ove glave;
4) da banka ne raspolaže podacima koji
ukazuju na manje povoljan kreditni rejting tih hartija od kreditnog
rejtinga iz odredbe pod 3) ovog stava;
5) da banka može dokazati da su te hartije lako utržive.
141. Investicione jedinice otvorenih investicionih
fondova se smatraju podobnim sredstvom obezbeđenja ako su ispunjeni
sledeći uslovi:
1) da se vrednost investicione jedinice objavljuje dnevno;
2) da ovaj fond ulaže samo u finansijske
instrumente koji se, u skladu s tač. 139. i 140. ove odluke, smatraju
podobnim sredstvima obezbeđenja u obliku finansijske imovine;
3) otvoreni investicioni fond ispunjava uslove propisane tačkom 60. stav 2. ove odluke.
U slučaju da otvoreni investicioni fond ulaže u drugi
otvoreni investicioni fond, oba fonda moraju ispuniti uslove iz stava
1. ove tačke.
Korišćenje finansijskih derivata za zaštitu ulaganja
investicionih fondova ne utiče na mogućnost korišćenja njihovih
investicionih jedinica kao sredstava obezbeđenja.
U slučaju da otvoreni investicioni fond ili njegov
odnosni otvoreni investicioni fond ulaže i u finansijske instrumente
koji se ne smatraju podobnim sredstvima obezbeđenja u obliku
finansijske imovine u skladu s tač. 139. i 140. ove odluke - banka može
priznati ulaganja u njegove investicione jedinice u vrednosti
instrumenata koji se priznaju kao finansijsko sredstvo obezbeđenja, pod
pretpostavkom da je investicioni fond iskoristio mogućnost ulaganja u
instrumente koji se ne smatraju podobnim sredstvima obezbeđenja do
najvišeg dozvoljenog iznosa.
U slučaju da instrumenti iz stava 4. ove tačke koji
nisu podobna finansijska sredstva obezbeđenja imaju, zbog obaveza i
potencijalnih obaveza koje proizlaze iz vlasništva, negativnu vrednost,
banka je dužna da za tu vrednost umanji iznos ukupne vrednosti imovine
iz tog stava koja je podobno sredstvo obezbeđenja.
Dodatna podobna sredstva obezbeđenja u slučaju primene složenog metoda
142. Za banku koja efekte tehnika ublažavanja
kreditnog rizika izračunava primenom složenog metoda iz tačke 174. ove
odluke, pored sredstava obezbeđenja u obliku finansijske imovine
propisanih tač. 139. i 140. te odluke, podobnim se smatraju:
1) akcije ili konvertibilne obveznice kojima se trguje na priznatim berzama a nisu uključene u glavni berzanski indeks;
2) investicione jedinice otvorenih investicionih fondova ako ispunjavaju sledeće uslove:
- da se vrednost ovih jedinica objavljuje dnevno,
- da otvoreni investicioni fond ulaže samo u
finansijske instrumente koji se, u skladu s tač. 139. i 140. ove odluke
i odredbom pod 1) ovog stava, smatraju podobnim sredstvima obezbeđenja
u obliku finansijske imovine.
U slučaju da otvoreni investicioni fond ulaže u
jedinice drugog otvorenog investicionog fonda, odnosni fond mora da
ispunjava uslove iz stava 1. ove tačke.
Korišćenje finansijskih derivata za zaštitu ulaganja
investicionih fondova ne utiče na mogućnost korišćenja njihovih
investicionih jedinica kao sredstava obezbeđenja.
Ako otvoreni investicioni fond ili njegov odnosni
otvoreni investicioni fond ulaže i u finansijske instrumente koji se ne
smatraju podobnim sredstvima obezbeđenja u obliku finansijske imovine u
skladu s tač. 139. i 140. ove odluke i stavom 1. odredbom pod 1) ove
tačke, banka može priznati ulaganja u njegove investicione jedinice u
vrednosti instrumenata koji se priznaju kao finansijsko sredstvo
obezbeđenja pod pretpostavkom da je investicioni fond iskoristio
mogućnost ulaganja u instrumente koji se ne smatraju podobnim
sredstvima obezbeđenja do najvišeg dozvoljenog iznosa.
U slučaju da instrumenti iz stava 4. ove tačke koji
nisu podobna finansijska sredstva obezbeđenja imaju, zbog obaveza i
potencijalnih obaveza koje proizlaze iz vlasništva, negativnu vrednost,
banka je dužna da izračuna ukupnu vrednost imovine koja nije podobna i
da je, ako je ta vrednost negativna, oduzme od vrednosti imovine koja
je podobno sredstvo obezbeđenja.
Dodatna podobna sredstva obezbeđenja u slučaju primene IRB pristupa
143. Banka koja primenjuje IRB pristup može, radi
prilagođavanja rizikom ponderisane izloženosti za efekte tehnika
ublažavanja kreditnog rizika, koristiti podobne instrumente materijalne
kreditne zaštite iz tač. 139. i 140. ove odluke i podobne instrumente
kreditne zaštite, koji obuhvataju sledeća sredstva obezbeđenja:
1) hipoteke na nepokretnostima - ako su ispunjeni uslovi iz tačke 144. te odluke;
2) potraživanja u skladu s tačkom 145. te odluke;
3) ostala materijalna sredstva obezbeđenja u skladu s tačkom 146. te odluke;
4) izloženosti nastale po osnovu lizing transakcija u skladu s tačkom 147. te odluke.
144. Hipoteka na stambenoj nepokretnosti u kojoj
vlasnik stanuje ili je tu nepokretnost dao u zakup na osnovu
odgovarajućeg ugovora (ili namerava da u njoj stanuje ili je dâ u
zakup) i hipoteka na poslovnoj nepokretnosti, smatraju se podobnim
instrumentima kreditne zaštite ako su ispunjeni sledeći uslovi:
1) vrednost nepokretnosti ne zavisi velikim
delom od kreditne sposobnosti dužnika, ne uzimajući u obzir
makroekonomske faktore koji utiču i na vrednost stambene nepokretnosti
i na kreditnu sposobnost dužnika;
2) kreditna sposobnost dužnika ne zavisi
velikim delom od vrednosti nepokretnosti ili novčanih tokova od njene
upotrebe, već od dužnikove sposobnosti da otplati dug iz drugih izvora
prihoda.
145. Potraživanja nastala po osnovu poslovnih
transakcija smatraju se podobnim instrumentima kreditne zaštite ako su
iz redovnog poslovanja ili transakcija sa ugovorenim rokom dospeća koji
nije duži od jedne godine, osim potraživanja koja su povezana sa
kreditnim derivatima, potraživanja u vezi sa sekjuritizacijom i
potraživanja od povezanih lica.
146. Ostala materijalna sredstva obezbeđenja smatraju
se podobnim instrumentima materijalne kreditne zaštite, ako su
ispunjeni sledeći uslovi:
1) postoji likvidno tržište na kome se
imovina može u kratkom roku i po prihvatljivoj ceni prodati, pri čemu
je banka dužna da vrši periodičnu proveru utrživosti sredstva i
tržišnih cena;
2) postoje pouzdane i javno dostupne tržišne
cene za tu imovinu, pri čemu se pod pouzdanim tržišnim cenama
podrazumevaju cene iz pouzdanih izvora informacija kao što su javni
indeksi koji odražavaju cene pod normalnim uslovima, a pod javno
dostupnim cenama podrazumevaju se obelodanjene, lako i regularno
dostupne cene, bez administrativnog ili finansijskog troška;
3) banka vrši analize tržišnih cena, vremena
i troškova realizacije sredstava obezbeđenja, kao i ostvarenih prihoda
od realizacije sredstva;
4) ostvareni prihod od realizacije datog
sredstva obezbeđenja nije u više od 10% svih slučajeva niži od 70%
vrednosti sredstva obezbeđenja, a kada postoji značajna volatilnost
tržišnih cena, banka treba da dokaže da je njeno vrednovanje sredstava
obezbeđenja u dovoljnoj meri oprezno.
Banka je dužna da na odgovarajući način dokumentuje ispunjenost uslova iz stava 1. ove tačke.
147. Ako su ispunjeni uslovi iz tačke 159. ove odluke
banka, za potrebe tačke 186. stav 4. te odluke, može izloženosti po
osnovu transakcija davanja u lizing nepokretnosti trećem licu tretirati
kao kredit koji je obezbeđen predmetom lizinga.
Ostali instrumenti materijalne kreditne zaštite
148. Podobnim ostalim instrumentima materijalne kreditne zaštite smatraju se:
1) gotovina i gotovinski ekvivalenti
deponovani kod banke koja nije jedna od ugovornih strana, a koji su
založeni u korist banke koja je jedna od ugovornih strana;
2) polise životnog osiguranja vinkulirane u korist banke;
3) finansijski instrumenti koje je izdala
banka koja nije jedna od ugovornih strana, a koje će ta banka otkupiti
na zahtev njihovog vlasnika.
b) Nematerijalna kreditna zaštita
Podobnost pružalaca zaštite u svim pristupima
149. Podobnim pružaocima nematerijalne kreditne zaštite smatraju se:
1) države i centralne banke;
2) teritorijalne autonomije i jedinice lokalne samouprave;
3) međunarodne razvojne banke;
4) međunarodne organizacije kojima se u skladu s tačkom 45. ove odluke dodeljuje ponder 0%;
5) javna administrativna tela na čije izloženosti se primenjuju odredbe iz tačke 43. ove odluke;
6) banke i finansijske institucije na čije izloženosti se primenjuju odredbe iz tačke 46. ove odluke;
7) privredna društva, uključujući matično
društvo i podređena društva banke, s raspoloživim kreditnim rejtingom
podobne agencije za rejting, odnosno u slučaju banke koja ima
saglasnost za primenu IRB pristupa, bez raspoloživog kreditnog rejtinga
podobne agencije za rejting ali sa internim rejtingom koji je dodelila
banka;
8) centralni tržišni učesnici.
Ako banka računa iznos rizikom ponderisane
izloženosti i iznos očekivanog gubitka korišćenjem IRB pristupa, dužna
je da pružaocu zaštite, radi priznavanja njegove podobnosti, dodeli
interni rejting u skladu sa odeljkom 2. ove glave.
Podobnost pružalaca zaštite u slučaju primene IRB pristupa
150. Podobnim pružaocima nematerijalne kreditne
zaštite smatraju se banka, društvo za osiguranje, društvo za
reosiguranje i agencija za kreditiranje izvoza, ako se na njih može
primeniti tretman iz tačke 118. stav 3. ove odluke i ako ispunjavaju
sledeće uslove:
1) da pružalac kreditne zaštite ima dovoljno iskustva u pružanju nematerijalne kreditne zaštite;
2) da je pružalac kreditne zaštite lice u
finansijskom sektoru na koje se primenjuju odgovarajući propisi kojima
se uređuje poslovanje tih lica i nadzor nad tim poslovanjem uporedivi
sa onima koji se primenjuju na banke ili da u trenutku pružanja
kreditne zaštite ima raspoloživ kreditni rejting podobne agencije za
rejting kome odgovara nivo kreditnog kvaliteta 3 ili bolji za
izloženosti prema privrednim društvima u skladu s odeljkom 1. ove
glave;
3) da pružalac zaštite, u trenutku pružanja
kreditne zaštite, kao i u bilo kom trenutku nakon toga, ima interni
rejting kome je pridružen PD parametar jednak PD parametru kome
odgovara nivo kreditnog kvaliteta 2 ili bolji za izloženosti prema
privrednim društvima, u skladu s odeljkom 1. ove glave;
4) da pružalac zaštite ima interni rejting
kome je pridružen PD parametar jednak PD parametru kome odgovara nivo
kreditnog kvaliteta 3 ili bolji za izloženosti prema privrednim
društvima, u skladu s odeljkom 1. ove glave.
Ako je instrument nematerijalne kreditne zaštite koju
pruža agencija za kreditiranje izvoza obezbeđen kontragarancijom
države, ova kontragarancija neće se uzimati u obzir pri izračunavanju
efekata kreditne zaštite.
Podobnost instrumenata nematerijalne kreditne zaštite
151. Banka može kao podobne instrumente nematerijalne
kreditne zaštite da koristi garanciju, odnosno jemstvo, ako pružalac
zaštite ispunjava uslove iz tač. 149, odnosno 150. ove odluke.
v) Podobni kreditni derivati
152. Podobnim kreditnim derivatima smatraju se:
1) CDS derivat,
2) TRS derivat i
3) CLN derivat do iznosa do kog je pokriven gotovinom.
Banka može da koristi kao podobne instrumente
nematerijalne zaštite i instrumente sačinjene od derivata iz stava 1.
ove tačke, odnosno instrumente sa sličnim ekonomskim efektima.
Izuzetno od stava 1. ove tačke, TRS derivat ne smatra
se podobnim kreditnim derivatom kad banka neto plaćanja primljena po
osnovu ovog derivata evidentira kao prihod, a umanjenja vrednosti
odnosne imovine ne evidentira kao rashod (bilo smanjenjem fer vrednosti
bilo uvećanjem rezervisanja).
Ako banka internu zaštitu sprovodi korišćenjem
kreditnog derivata, tj. smanjuje izloženost kreditnom riziku iz
bankarske knjige korišćenjem kreditnih derivata iz knjige trgovanja,
taj kreditni derivat smatra se podobnim samo ako je kreditni rizik koji
je time unet u knjigu trgovanja prenet na treće/treća lica.
Ako je ispunjen uslov iz stava 4. ove tačke, kao i
uslovi za priznavanje kreditne zaštite propisani ovom odlukom, banka
pri izračunavanju iznosa rizikom ponderisanih izloženosti i iznosa
očekivanog gubitka primenjuje odredbe iz pododeljaka 4. do 6. ovog
odeljka.
3. Uslovi za priznavanje kreditne zaštite
a) Materijalna kreditna zaštita
Uslovi za priznavanje bilansnog netiranja
153. Bilansno netiranje koje nije standardizovani
sporazum o netiranju na koje se primenjuje tačka 154. ove odluke,
priznaje se za ublažavanje kreditnog rizika ako su ispunjeni sledeći
uslovi:
1) da je moguća realizacija sporazuma o
netiranju međusobnih novčanih potraživanja i obaveza (uključujući i
slučaj stečaja ili likvidacije druge ugovorne strane) u skladu s
merodavnim pravom;
2) da banka može u svakom trenutku utvrditi potraživanja i obaveze koji su predmet sporazuma iz odredbe pod 1) ove tačke;
3) da banka kontinuirano prati i kontroliše rizike povezane s prestankom kreditne zaštite pre ugovorenog roka;
4) da banka kontinuirano prati i kontroliše odnosne izloženosti na neto osnovi.
Uslovi za priznavanje standardizovanog sporazuma o
netiranju čiji su predmet repo transakcija, transakcija davanja ili
uzimanja u zajam hartija od vrednosti ili robe druge transakcije s
pravom dodatnog obezbeđenja
154. Standardizovani sporazumi o netiranju, čiji su
predmet repo transakcije, transakcije davanja ili uzimanja u zajam
hartija od vrednosti ili robe i druge transakcije s pravom dodatnog
obezbeđenja, priznaju se za ublažavanje kreditnog rizika ako, pored
uslova iz tačke 155. stav 1. ove odluke, ispunjavaju i sledeće uslove:
1) da se mogu realizovati (uključujući i slučaj stečaja ili likvidacije druge ugovorne strane) u skladu s merodavnim pravom;
2) da, u slučaju neizmirenja obaveze jedne
ugovorne strane (uključujući i slučaj stečaja i likvidacije te strane),
daju drugoj ugovornoj strani pravo da u najkraćem roku zatvori sve
transakcije;
3) da obezbeđuju međusobno netiranje dobitaka
i gubitaka po osnovu izvršenja svih transakcija koje su predmet tih
sporazuma tako da, nakon tog izvršenja, samo jedna ugovorna strana
duguje drugoj ugovornoj strani utvrđeni neto iznos.
Uslovi za priznavanje sredstava obezbeđenja u obliku finansijske imovine
155. Sredstva obezbeđenja u obliku finansijske
imovine i zlato priznaju se za ublažavanje kreditnog rizika u svim
pristupima i metodama ako su ispunjeni sledeći uslovi:
1) da ne postoji visoka pozitivna korelacija
između vrednosti sredstva obezbeđenja i kreditne sposobnosti dužnika,
što podrazumeva da značajno smanjenje vrednosti sredstva obezbeđenja ne
uslovljava značajno pogoršanje kreditne sposobnosti dužnika, odnosno da
značajno pogoršanje kreditne sposobnosti dužnika ne uslovljava značajno
smanjenje vrednosti sredstva obezbeđenja;
2) da hartije od vrednosti nije izdao dužnik
ili lice povezano s dužnikom, izuzev u slučaju pokrivenih obveznica
koje ispunjavaju uslove iz tačke 57. ove odluke, koje predstavljaju
sredstvo obezbeđenja za repo transakcije i ispunjavaju uslov iz odredbe
pod 1) ovog stava;
3) da banka preduzima potrebne aktivnosti u
skladu sa ugovorom i zakonom radi realizacije sredstva obezbeđenja, kao
i da redovno proverava mogućnost te realizacije;
4) da je banka pribavila odgovarajuću
dokumentaciju za sredstva obezbeđenja i uspostavila jasne i
sveobuhvatne procedure za blagovremenu realizaciju sredstava
obezbeđenja;
5) da je banka utvrdila jasne i sveobuhvatne
procedure za upravljanje rizicima u vezi s pribavljenim sredstvima
obezbeđenja (uključujući i rizik nemogućnosti realizovanja ovih
sredstava, rizik neadekvatnog vrednovanja, rizik prestanka kreditne
zaštite pre ugovorenog roka i rizik koncentracije), kao i međusobni
uticaj tih rizika na rizični profil banke;
6) da je banka procedurama utvrdila vrste i iznose sredstava obezbeđenja koje prihvata;
7) da banka utvrđuje tržišnu vrednost
sredstava obezbeđenja najmanje jednom u šest meseci, ali i češće ako je
došlo do znatnog smanjenja ove vrednosti;
8) da je banka za sredstva obezbeđenja koja
su kod trećeg lica pribavila odgovarajući dokaz da to lice ova sredstva
u svojim poslovnim knjigama vodi odvojeno od ostale imovine;
9) da je banka obezbedila dovoljno sredstava
za uredno funkcionisanje sporazuma o margini u slučaju OTC derivata i
finansiranja hartija od vrednosti sa drugim ugovornim stranama, mereno
blagovremenošću i tačnošću poslatih zahteva za marginom i vremenom
odziva na primljene zahteve za marginom;
10) da je banka uspostavila proces upravljanja sredstvima obezbeđenja u cilju kontrole, praćenja i izveštavanja o:
- riziku kojem izložena po osnovu sporazuma o margini,
- riziku koncentracije prema određenim vrstama sredstava obezbeđenja,
- ponovnoj upotrebi sredstva obezbeđenja,
uključujući potencijalni pad likvidnosti koji nastaje usled ponovne
upotrebe sredstava obezbeđenja primljenih od drugih ugovornih strana,
- prenetim pravima na sredstvo obezbeđenja dato drugoj ugovornoj strani.
Ako banka efekte tehnika ublažavanja kreditnog rizika
izračunava primenom jednostavnog metoda, sredstva obezbeđenja u obliku
finansijske imovine, pored uslova iz stava 1. ove tačke, moraju
ispunjavati i uslov da ugovoreni period obezbeđenja bude najmanje
jednak preostaloj ročnosti odnosne izloženosti.
Uslovi za priznavanje hipoteke na nepokretnosti kao sredstva obezbeđenja
156. Hipoteka na nepokretnosti priznaje se za ublažavanje kreditnog rizika ako su ispunjeni sledeći uslovi:
1) da je hipoteka punovažna u skladu s pravom
merodavnim u trenutku odobrenja kredita i da se njena punovažnost
redovno proverava;
2) da je hipoteka upisana u zemljišne knjige, katastar nepokretnosti ili drugi odgovarajući registar;
3) da se ugovornim odredbama i odgovarajućim
pravnim postupkom obezbeđuje namirenje iz vrednosti hipotekovane
nepokretnosti u razumnom roku;
4) da banka redovno prati vrednost
nepokretnosti i da, osim u slučaju hipotekovane stambene nepokretnosti
kod koje iznos preostalog potraživanja banke ne prelazi 40% njene
vrednosti umanjene za iznos svih potraživanja s višim pravom prvenstva
nad tom nepokretnošću, tržišnu vrednost nepokretnosti utvrđuje na
osnovu procene ovlašćenog procenjivača najmanje jednom u tri godine,
kao i češće - ako su osetnije promenjeni uslovi na tržištu ovih
nepokretnosti ili je fizičko stanje te nepokretnosti promenjeno;
5) da je banka svojim politikama, procedurama
ili drugim aktima definisala vrste stambenih i poslovnih nepokretnosti
koje prihvata kao sredstvo obezbeđenja, kao i uslove i način
odobravanja kredita obezbeđenih hipotekom na nepokretnosti;
6) da je banka uspostavila jasne i
sveobuhvatne procedure za praćenje i proveru adekvatnosti osiguranja od
rizika nastupanja štete na nepokretnosti koja je predmet hipoteke.
Pod redovnim praćenjem vrednosti nepokretnosti iz
stava 1. odredba pod 4) ove tačke podrazumeva se provera te vrednosti
na osnovu raspoloživih podataka i informacija, uključujući korišćenje
statističkih modela, pri čemu banka ovu proveru mora sprovoditi
najmanje jednom godišnje za poslovne nepokretnosti, odnosno najmanje
jednom u tri godine za stambene i ostale nepokretnosti.
Uslovi za priznavanje potraživanja kao sredstva obezbeđenja
157. Potraživanje se priznaje za ublažavanje kreditnog rizika ako su ispunjeni sledeći uslovi:
1) da su ugovorne odredbe koje se odnose na
potraživanje punovažne u skladu s merodavnim pravom i da banci
omogućavaju pravo na ostvarene prihode po osnovu naplate, odnosno
prodaje potraživanja;
2) da banka preduzima sve neophodne pravne radnje za naplatu potraživanja i ima pravo prvenstva u njihovoj naplati;
3) da banka redovno proverava mogućnost namirenja iz potraživanja;
4) da banka poseduje odgovarajuću
dokumentaciju koja se odnosi na potraživanje kao sredstvo obezbeđenja i
da su uspostavljene jasne i sveobuhvatne procedure za njegovu
blagovremenu naplatu;
5) da je banka uspostavila procedure kojima
se uređuje način praćenja svih uslova neophodnih za proglašavanje
statusa neizmirenja obaveza dužnika i blagovremeno pokretanje postupka
naplate tog potraživanja;
6) da je ugovoreno da u slučaju finansijskih
poteškoća ili nastupanja statusa neizmirenja obaveza dužnika banka
može, bez prethodne saglasnosti dužnika, prodati ovo potraživanje ili
ga preneti na drugo lice;
7) da banka ima uspostavljene jasne i
sveobuhvatne procedure za identifikaciju kreditnog rizika koji može
nastati po osnovu potraživanja kao sredstva obezbeđenja (ove procedure
obuhvataju i analizu poslovanja dužnika i njegove osnovne delatnosti,
kao i vrstu klijenata s kojima dužnik posluje), pri čemu ako banka
koristi procenu kreditnog rizika po osnovu potraživanja dužnika prema
trećem licu koju je izvršio sam dužnik, dužna je da proveri i procedure
odobravanja pravnih poslova dužnika po osnovu kojih nastaju njegova
potraživanja, odnosno primenu tih procedura radi utvrđivanja njihove
adekvatnosti i pouzdanosti;
8) da razlika između iznosa izloženosti i
vrednosti potraživanja obuhvata sve bitne faktore, uključujući i
troškove naplate potraživanja, učešće potraživanja jednog dužnika u
ukupnim potraživanjima koja služe kao sredstvo obezbeđenja, kao i
mogući rizik koncentracije u ukupnim izloženostima banke, kao i da
banka redovno prati potraživanja i na redovnoj osnovi proverava
usklađenost sa ugovornim odredbama i propisima;
9) da su potraživanja koja je dužnik pružio
kao sredstvo obezbeđenja diversifikovana i s niskim stepenom korelacije
između njihove vrednosti i kreditnog kvaliteta dužnika banke, a ako
postoji značajniji stepen korelacije, banka je dužna da pri određivanju
margina za skup svih sredstava obezbeđenja obuhvati i sa tim povezane
rizike;
10) da potraživanja koja su pružena kao
sredstvo obezbeđenja nisu potraživanja od lica povezanih s dužnikom
(uključujući i njegove zaposlene);
11) da je banka uspostavila odgovarajuće
procedure za naplatu potraživanja u vanrednim okolnostima, kao i
neophodna sredstva za naplatu, čak i u slučajevima kada očekuju urednu
naplatu od dužnika.
Uslovi za priznavanje ostalih instrumenata materijalne kreditne zaštite
158. Ostala materijalna sredstva obezbeđenja priznaju
se za ublažavanje kreditnog rizika u okviru IRB pristupa ako su
ispunjeni sledeći uslovi:
1) da su ugovorne odredbe koje uređuju ovo
sredstvo punovažne u skladu s merodavnim pravom i da banci omogućavaju
realizaciju tog sredstva u razumnom roku;
2) da banka ima pravo prvenstva u naplati po osnovu realizacije materijalnog sredstva obezbeđenja u odnosu na ostale poverioce;
3) da banka redovno prati, a najmanje jednom
godišnje proverava vrednost ovog sredstva, kao i češće ako su osetnije
promenjeni uslovi na tržištu tog sredstva;
4) da ugovor o kreditu sadrži detaljan opis
ovog sredstva, načine za utvrđivanje njegove vrednosti, kao i rokove u
kojima se sprovodi to utvrđivanje;
5) da je banka donela unutrašnje akte,
odnosno uspostavila procedure kojima se uređuju vrste imovine koju
prihvata kao ovo sredstvo, kao i određivanje prihvatljivog odnosa
između vrednosti tog sredstva i iznosa izloženosti, i to po vrstama
ovih sredstava;
6) da je banka u okviru svoje politike
odobravanja kredita, i to po vrstama kredita, definisala uslove koje
sredstvo obezbeđenja mora da ispuni u odnosu na iznos izloženosti,
mogućnost blagovremene realizacije sredstva obezbeđenja, način
utvrđivanja cene ili tržišne vrednosti, učestalost procene vrednosti
sredstva obezbeđenja (uključujući i procenu od strane procenjivača) i
volatilnost, odnosno procenu volatilnosti vrednosti sredstva
obezbeđenja;
7) da početna i naknadna procena vrednosti
ovog sredstva uzimaju u obzir svako pogoršanje njegovog kvaliteta, kao
i uticaj proteka vremena na njegovu vrednost;
8) da banka ima pravo da vrši neposrednu
proveru ovog sredstva i da je uspostavila procedure koje se odnose na
sprovođenje ove provere;
9) da je banka uspostavila jasne i
sveobuhvatne procedure za praćenje i proveru adekvatnosti osiguranja od
rizika nastupanja štete na imovini koja se koristi kao sredstvo
obezbeđenja.
Uslovi za priznavanje izloženosti nastalih po osnovu lizing transakcija kao obezbeđenih izloženosti
159. Banka može izloženosti nastale po osnovu lizing
transakcija da tretira kao izloženosti obezbeđene istom vrstom imovine
koja je predmet lizinga ako su ispunjeni sledeći uslovi:
1) uslovi iz tač. 156. ili 158. ove odluke,
zavisno od predmeta lizinga i mogućnosti da imovina iz tih tačaka bude
predmet lizinga u skladu s merodavnim pravom;
2) da davalac lizinga ima uspostavljen
odgovarajući sistem za upravljanje rizicima koji podrazumeva praćenje
vrednosti predmeta lizinga, lokacije, veka trajanja, njegovog namenskog
korišćenja i amortizacije u periodu korišćenja;
3) da davalac lizinga ima pravo svojine nad
predmetom lizinga, kao i mogućnost da to pravo pod zakonom utvrđenim
uslovima blagovremeno ostvari;
4) da razlika između neamortizovane i tržišne
vrednosti predmeta lizinga, ako nije uključena u izračunavanje LGD
parametra, ne bude veća od efekata kreditne zaštite po osnovu predmeta
lizinga kao sredstva obezbeđenja.
Uslovi za priznavanje ostalih materijalnih sredstava obezbeđenja
160. Gotovina i gotovinski ekvivalenti koji se nalaze
kod druge banke priznaju se za ublažavanje kreditnog rizika u skladu s
tačkom 148. ove odluke ako su ispunjeni sledeći uslovi:
1) da se potraživanje od druge banke po
osnovu ove gotovine i gotovinskih ekvivalenata, koje je pruženo kao
sredstvo obezbeđenja ili preneto na banku, može bezuslovno i neopozivo
realizovati u skladu s merodavnim pravom;
2) da je banka kod koje su sredstva deponovana obaveštena o zalozi ili prenosu tih sredstava;
3) kao rezultat obaveštenja iz odredbe pod 2)
ove tačke banka kod koje su sredstva deponovana može ta sredstva
prenositi samo banci koja je korisnik kreditne zaštite ili drugim
licima uz prethodnu saglasnost te banke.
161. Polise životnog osiguranja priznaju se za ublažavanje kreditnog rizika ako su ispunjeni sledeći uslovi:
1) da su vinkulirane u korist banke u skladu s merodavnim pravom;
2) da je društvo za osiguranje koje ih je
izdalo obavešteno o vinkuliranju i ne može vršiti ugovorene isplate
korisniku osiguranja bez saglasnosti te banke;
3) da banka ima pravo da otkaže polisu
osiguranja i da naplati njenu otkupnu vrednost u slučaju nastupanja
statusa neizmirenja obaveza dužnika;
4) da je banka obaveštena o svim slučajevima neizvršenja obaveza plaćanja osiguranika po osnovu tih polisa;
5) da imaju najmanje istu ročnost kao i
odnosna izloženost, a u slučaju kada polisa osiguranja ističe pre
okončanja kreditnog odnosa, banka je dužna da obezbedi da iznos dobijen
nakon isteka polise osiguranja služi kao kreditna zaštita sve do
prestanka kreditnog odnosa;
6) da je njihovu otkupnu vrednost utvrdilo društvo za osiguranje koje ih je izdalo i da se ta vrednost ne može umanjivati;
7) da je njihova otkupna vrednost naplativa na zahtev u kratkom roku;
8) da njihova otkupna vrednost ne može biti isplaćena bez saglasnosti banke;
9) da društvo za osiguranje koje ih je izdalo
ima sedište u Republici Srbiji ili državi članici Evropske unije,
odnosno državi koja nije članica Evropske unije ako su njeni propisi
kojima se uređuje poslovanje društava za osiguranje i nadzor nad tim
poslovanjem usklađeni s propisima Evropske unije.
b) Nematerijalna kreditna zaštita i CLN derivati
Opšti uslovi za priznavanje garancija i kreditnih derivata
162. Da bi bili priznati za ublažavanje kreditnog
rizika, uzimajući u obzir odredbe tačke 163. ove odluke, garancija ili
kreditni derivat treba da ispunjavaju sledeće opšte uslove:
1) da je kreditna zaštita direktna;
2) da je nivo, odnosno iznos kreditne zaštite jasno utvrđen i da se ne može osporiti;
3) da ugovor po osnovu kog su pribavljeni instrumenti kreditne zaštite ne sadrži odredbe koje:
- pružaocu kreditne zaštite omogućavaju da jednostrano otkaže ovaj ugovor,
- uvećavaju trošak kreditne zaštite kao rezultat pogoršanja kreditnog kvaliteta odnosne izloženosti,
- utiču na obavezu pružaoca kreditne zaštite
da blagovremeno izvrši plaćanje u slučaju da dužnik banke po odnosnoj
izloženosti ne izvrši bilo koju dospelu obavezu plaćanja ili u slučaju
isteka ugovora o lizingu da prizna garantovanje preostalog iznosa u
skladu s tačkom 62. stav 7. i tačkom 113. stav 5. ove odluke,
- pružaocu kreditne zaštite omogućavaju da skrati rok na koji je ugovorena ta zaštita;
4) da se mogu realizovati u skladu s merodavnim pravom.
Banka je dužna da upravlja rizikom koncentracije koji
može nastati usled korišćenja garancija i kreditnih derivata, kao i da
dokumentuje način na koji je strategija korišćenja ovih instrumenata
uključena u sveobuhvatan proces upravljanja rizicima.
Banka je dužna da preduzima sve potrebne aktivnosti u
skladu sa ugovorom i zakonom radi realizacije sredstva obezbeđenja, kao
i da kontinuirano proverava mogućnost realizacije uspostavljenog
instrumenta zaštite u skladu sa merodavnim pravom.
Kontragarancije države i drugih lica iz javnog sektora
163. Ako je izloženost banke obezbeđena garancijom za
koji postoji kontragarancija lica iz stava 2. ove tačke, takva
izloženost može se tretirati kao izloženost obezbeđena garancijom ovih
lica ako su ispunjeni sledeći uslovi:
1) da kontragarancija pokriva sve elemente kreditnog rizika po osnovu potraživanja;
2) da garancija i kontragarancija ispunjavaju
uslove propisane tačkom 162. ove odluke, osim što kontragarancija ne
mora biti direktna;
3) da je pokriće pouzdano i da ne postoje
istorijski podaci koji ukazuju na to da je pokriće kontragarancije
manje pouzdano od direktne garancije tih lica.
Tretman iz stava 1. ove tačke primenjuje se na izloženosti obezbeđene garancijom za koje postoji kontragaracija sledećih lica:
1) države i centralne banke;
2) teritorijalne autonomije i jedinice lokalne samouprave;
3) javnog administrativnog tela za koje se
ponder rizika, u skladu s tačkom 43. stav 5. ove odluke, dodeljuje na
način koji je propisan za izloženosti prema državi u kojoj je osnovano;
4) međunarodne razvojne banke ili međunarodne
organizacije kojima se, u skladu s tač. 44. i 45. ove odluke, dodeljuje
ponder rizika 0%;
5) javnog administrativnog tela za koje se ponder rizika dodeljuje u skladu s tačkom 43. st. 1. do 3. ove odluke.
Tretman iz stava 1. ove tačke primenjuje se i na
izloženost za koju postoji kontragarancija pravnih lica koja nisu
navedena u stavu 2. te tačke, ako je za kontragaranciju za tu
izloženost pravno lice iz tog stava dalo direktnu garanciju i ako su
ispunjeni uslovi iz stava 1. te tačke.
Posebni uslovi za priznavanje garancija
164. Garancija se priznaje za ublažavanje kreditnog
rizika ako su, pored uslova iz tačke 162. ove odluke, ispunjeni sledeći
uslovi:
1) da banka ima pravo da, u slučaju
neizmirenja obaveza dužnika banke ili nastanka drugog kreditnog
događaja koji se odnosi na tog dužnika, od izdavaoca garancije zahteva
blagovremeno plaćanje svih dospelih potraživanja po osnovu odnosne
izloženosti koje nije uslovljeno obavezom banke da prethodno zahteva
ispunjenje obaveza od dužnika;
2) da je garancija jasno dokumentovana obaveza izdavaoca garancije;
3) da garancija pokriva sve vrste plaćanja
koje je dužnik obavezan da izvrši po osnovu odnosne izloženosti, a da
je, izuzetno, kad određene vrste plaćanja nisu pokrivene garancijom,
takvo ograničeno pokriće jasno naznačeno.
Za izloženosti po osnovu kredita obezbeđenog
hipotekom na stambenoj nepokretnosti garancija se priznaje za
ublažavanje kreditnog rizika ako su ispunjeni uslovi iz tačke 162. stav
1. odredba pod 3) alineja treća ove odluke i stava 1. ove tačke i ako
je ugovoreno da banka može od izdavaoca garancije zahtevati plaćanje
najkasnije u roku od 24 meseca od dana nastupanja statusa neizmirenja
obaveza ili nastanka drugog ugovorenog događaja ako ne uspe da tu
izloženost naplati realizacijom hipoteke.
U slučaju garancija koje su primljene u okviru
garantnih šema ili kontragarancija lica navedenih u tački 163. stav 2.
ove odluke, uslov iz stava 1. odredba pod 1) ove tačke smatra se
ispunjenim u jednom od sledećih slučajeva:
1) banka ima pravo da u razumnom roku primi
od davaoca garancije privremena plaćanja u iznosu procenjenog
ekonomskog gubitka koji ima veliku verovatnoću nastanka, srazmerno
pokriću garancije, uključujući i gubitke nastale usled neplaćanja
kamate i ostalih vrsta plaćanja koje je dužnik u obavezi da izvrši ili
2) banka je u mogućnosti da dokaže da
realizacijom garancije mogu da budu pokriveni svi gubici na koje se
garancija odnosi, uključujući gubitke nastale po osnovu neplaćanja
kamate i ostalih vrsta plaćanja koje je dužnik u obavezi da izvrši.
Posebni uslovi za priznavanje kreditnih derivata
165. Kreditni derivati priznaju se za ublažavanje
kreditnog rizika ako su, pored opštih uslova iz tačke 162. ove odluke,
ispunjeni i sledeći uslovi:
1) da je ugovorom o kreditnom derivatu utvrđeno da kreditni događaj nastaje u slučaju:
- neizmirenja dospele novčane obaveze u
skladu sa uslovima ugovorenim za odnosnu izloženost, koji važe u
trenutku neizmirenja (sa periodom počeka koji je usklađen ili kraći od
perioda počeka date obaveze),
- da dužnik ne izmiruje dospele novčane
obaveze prema svim poveriocima (npr. stečaj ili drugi oblik
nemogućnosti dužnika da svoje obaveze izmiruje u rokovima dospeća -
blokada dužnikovih računa, izjava dužnika o nemogućnosti izmirenja
obaveza i sl.),
- restrukturiranja odnosne izloženosti u vidu
otpisa ili produženja roka plaćanja glavnice, kamate ili naknada, čija
je posledica nastanak gubitka (npr. ispravka vrednosti ili druga slična
promena u bilansu uspeha);
2) da banka za kreditne derivate kod kojih je
ugovoreno izmirenje u novcu primenjuje sveobuhvatan proces vrednovanja
radi procene gubitaka, uključujući i jasno utvrđen period za
vrednovanje date obaveze nakon nastanka kreditnog događaja;
3) za kreditne derivate kod kojih je
ugovoreno poravnanje uz prenos odnosne izloženosti na pružaoca zaštite,
da ugovor kojim je uređena ta izloženost ne sadrži odredbu kojom se
neopravdano sprečava takav prenos;
4) da je jasno određeno ko je odgovoran za
utvrđivanje nastanka kreditnog događaja, pri čemu to lice ne može biti
isključivo pružalac kreditne zaštite;
5) da korisnik kreditne zaštite ima pravo da pružaoca ove zaštite obavesti o nastanku kreditnog događaja.
Izuzetno, ako ugovorom o kreditnom derivatu nije
predviđeno da kreditni događaj nastaje u slučaju restrukturiranja iz
stava 1. odredbe pod 1) alineja treća - kreditni derivat može se
priznati za ublažavanje kreditnog rizika ako je njegova vrednost
umanjena na način utvrđen u tački 189. stav 2. ove odluke.
Za kreditne derivate kod kojih je referentna obaveza
i/ili obaveza koja se koristi za utvrđivanje nastanka kreditnog
događaja različita od odnosne izloženosti, treba da budu ispunjeni i
sledeći uslovi:
1) da su referentna obaveza ili obaveza koja
se koristi za utvrđivanje nastanka kreditnog događaja podređene ili da
imaju isti redosled namirenja kao i odnosna izloženost;
2) da je isti dužnik po referentnoj obavezi
ili obavezi koja se koristi za utvrđivanje nastanka kreditnog događaja
i po odnosnoj izloženosti, pri čemu su ugovorene odredbe o međusobno
zavisnom neizmirenju obaveza (cross-default clauses) ili o međusobno
zavisnom ubrzanom dospeću (cross-acceleration clauses).
Posebni uslovi za primenu tretmana iz tačke 118. stav 3. ove odluke
166. Garancija ili kreditni derivat smatra se
podobnim instrumentom kreditne zaštite za potrebe primene tretmana iz
tačke 118. stav 3. ove odluke, ako su ispunjeni sledeći uslovi:
1) odnosna obaveza je:
- izloženost prema privrednim društvima u smislu tač. 73. do 79. ove odluke, osim društava za osiguranje i reosiguranje,
- izloženost prema jedinicama teritorijalne
autonomije i lokalne samouprave ili prema javnim administrativnim
telima na koje se ne primenjuje isti tretman kao na izloženosti prema
državi u kojoj su osnovani, u skladu s tač. 73. do 79. ove odluke,
- izloženost prema malim i srednjim
preduzećima koja su razvrstana u klasu izloženosti prema fizičkim
licima, u skladu s tačkom 76. ove odluke;
2) dužnici po odnosnoj obavezi nisu članovi iste grupe povezanih lica kao i pružalac zaštite;
3) izloženost je zaštićena sledećim instrumentima:
- kreditnim derivatima ili garancijama sa jednim referentnim licem,
- kreditnim derivatima sa prvim neizmirenjem obaveze,
- kreditnim derivatima sa n-tim neizmirenjem obaveze;
4) kreditna zaštita ispunjava uslove iz tač. 162, 164. i 165. ove odluke, ako je primenljivo;
5) ponder rizika koji je dodeljen izloženosti
pre primene tretmana iz tačke 118. stav 3. ove odluke nije prethodno
prilagođen po osnovu kreditne zaštite;
6) banka ima pravo da primi plaćanje od
pružaoca zaštite bez preduzimanja pravnih radnji prema dužniku i
sprovodi odgovarajuće aktivnosti kojima obezbeđuje spremnost pružaoca
zaštite da, u slučaju nastanka kreditnog događaja, u najkraćem roku
izvrši ugovoreno plaćanje;
7) kreditna zaštita obuhvata sve gubitke koji
se odnose na obezbeđenu izloženost, a nastali su po osnovu nastupanja
kreditnih događaja;
8) ako struktura plaćanja podrazumeva fizičko
izmirenje obaveze, ne postoje pravna ograničenja u odnosu na mogućnosti
isporuke kredita, obveznice ili potencijalne obaveze;
9) ako banka namerava da isporuči imovinu
koja nije odnosna imovina, ta imovina mora da bude dovoljno likvidna
kako bi banka imala mogućnost da je pribavi za potrebe isporuke u
skladu sa ugovorom;
10) uslovi i drugi elementi kreditne zaštite utvrđeni su ugovornim odnosom između pružaoca zaštite i banke;
11) banka je uspostavila proces za
utvrđivanje visokog stepena korelacije između kreditnog kvaliteta
pružaoca zaštite i dužnika po osnovu odnosne obaveze, a koja nastaje
zbog toga što na njihovo poslovanje utiču od slični faktori, osim
faktora sistemskog rizika;
12) u slučaju zaštite od rizika smanjenja
vrednosti potraživanja, prodavac kupljenog potraživanja ne pripada
grupi povezanih lica kojoj pripada pružalac zaštite.
Za potrebe stava 1. odredba pod 3) alineja druga ove
tačke, banka tretman iz tačke 118. stav 3. ove odluke primenjuje na
imovinu u okviru grupe sa najmanjim iznosom rizikom ponderisane
izloženosti.
Za potrebe stava 1. odredba pod 3) alineja treća ove
tačke, banka tretman iz tačke 118. stav 3. ove odluke primenjuje na
imovinu u okviru grupe sa najmanjim iznosom rizikom ponderisane
izloženosti samo ako je već pribavljena podobna zaštita za imovinu od
prvog do (n-1) neizmirenja obaveza ili ako je već nastupilo (n-1)
neizmirenje obaveze.
4. Izračunavanje efekata kreditne zaštite
a) Materijalna kreditna zaštita
CLN derivati
167. CLN derivat koji je izdala banka ima tretman
sredstva obezbeđenja u obliku gotovine, za potrebe izračunavanja
rizikom ponderisane izloženosti, ako ugrađeni CDS derivat ispunjava
uslove propisane za podobne instrumente nematerijalne kreditne zaštite
propisane tačkom 136. stav 5. ove odluke.
Bilansno netiranje
168. Radi prilagođavanja rizikom ponderisanih
izloženosti za efekte korišćenja bilansnog netiranja - potraživanja i
obaveze po osnovu kredita i depozita u istoj valuti koji su predmet
bilansnog netiranja imaju tretman sredstva obezbeđenja u obliku
gotovine.
Primena supervizorskih ili sopstvenih procena faktora volatilnosti za standardizovane sporazume o netiranju
169. Za potrebe prilagođavanja rizikom ponderisane
izloženosti za efekte korišćenja standardizovanih sporazuma o netiranju
čiji su predmet repo transakcije, transakcije davanja ili uzimanja u
zajam hartija od vrednosti ili robe i/ili druge transakcije s pravom
dodatnog obezbeđenja, banka faktore volatilnosti za složeni metod
utvrđuje u skladu s tač. 174. do 182. ove odluke, korišćenjem ili
supervizorskih faktora volatilnosti ili sopstvenih faktora
volatilnosti. Banka je dužna da sve uslove propisane za primenu
složenog metoda primenjuje i u slučaju korišćenja pristupa sopstvene
procene.
Za potrebe izračunavanja efektivne vrednosti odnosne izloženosti (E*) banka je dužna da:
1) neto poziciju u svakoj grupi hartija od vrednosti
ili vrsti robe utvrđuje oduzimanjem iznosa ukupne vrednosti grupe
hartija od vrednosti ili robe iste vrste koji su kupljeni, uzeti u
zajam ili primljeni po osnovu standardizovanog sporazuma o netiranju od
iznosa ukupne vrednosti ove grupe hartija od vrednosti ili robe koje su
prodate, date u zajam ili predate po osnovu ovog sporazuma;
2) neto poziciju u svakoj valuti, osim valute
poravnanja standardizovanog sporazuma o netiranju, utvrđuje oduzimanjem
iznosa ukupne vrednosti hartija od vrednosti izraženih u toj valuti
koje su kupljene, uzete u zajam ili primljene po osnovu ovog sporazuma
od iznosa ukupne vrednosti hartija od vrednosti izraženih u toj valuti
koje su prodate, date u zajam ili predate po osnovu tog sporazuma;
3) na apsolutnu vrednost neto pozicije u svakoj grupi
hartija od vrednosti primenjuje odgovarajući faktor volatilnosti za
datu grupu ili za novčanu poziciju;
4) na apsolutnu vrednost neto pozicije u svakoj
valuti, osim valute poravnanja standardizovanog sporazuma o netiranju,
primenjuje odgovarajući faktor volatilnosti za valutnu neusklađenost za
datu valutu.
Efektivna vrednost odnosne izloženosti po
standardizovanim sporazumima o netiranju (E*) izračunava se u skladu sa
sledećom formulom:
gde je:
E
i
= vrednost
pojedinačnih izloženosti i po osnovu standardizovanog sporazuma o
netiranju, pod pretpostavkom da ne postoji kreditna zaštita, utvrđena
prema standardizovanom, odnosno IRB pristupu, u zavisnosti od toga koji
pristup banka koristi;
C
i
= vrednost hartije od
vrednosti ili robe koja je kupljena, uzeta u zajam ili primljena, ili
gotovine koja je uzeta u zajam ili primljena po osnovu izloženosti i,
E
j
sec
= neto pozicija (pozitivna ili negativna) u grupi identičnih hartija od vrednosti j;
E
k
fx
= neto pozicija (pozitivna ili negativna) u valuti k, osim valute poravnanja standardizovanog sporazuma o netiranju,
H
j
sec
= faktor volatilnosti za sredstvo obezbeđenja utvrđen za svaku vrstu hartija od vrednosti j;
H
k
fx
= faktor volatilnosti za valutnu neusklađenost za valutu k.
Banka za potrebe prilagođavanja rizikom ponderisane
izloženosti za efekte korišćenja standardizovanih sporazuma o netiranju
čiji su predmet repo transakcije, transakcije davanja ili uzimanja u
zajam hartija od vrednosti ili robe i/ili druge transakcije s pravom
dodatnog obezbeđenja, koristi efektivnu vrednost odnosne izloženosti
(E*) izračunatu u skladu sa stavom 3. ove tačke, kao vrednost
izloženosti prema drugoj ugovornoj strani koja proizilazi iz
transakcija obuhvaćenih standardizovanim sporazumom o netiranju za
potrebe tačke 39. ove odluke ako primenjuje standardizovani pristup,
odnosno za potrebe odeljka 2. ove glave ako primenjuje IRB pristup.
Grupa hartija od vrednosti obuhvata hartije od
vrednosti emitovane od strane istog lica, istog dana, sa istim datumom
dospeća, sa istim ugovorenim uslovima i istim likvidacionim periodom u
smislu tač. 180. i 181. ove odluke.
Primena metoda internih modela za standardizovane sporazume o netiranju
170. Banka može, uz prethodnu saglasnost Narodne
banke Srbije, rizikom ponderisanu izloženost prilagođavati za efekte
korišćenja standardizovanih sporazuma o netiranju čiji su predmet repo
transakcije, transakcije davanja ili uzimanja u zajam hartija od
vrednosti ili robe i/ili druge transakcije s pravom dodatnog
obezbeđenja, primenom internih modela koji obuhvataju korelacije između
pozicija u hartijama od vrednosti koje su predmet ovih sporazuma i
likvidnost tih hartija.
Banka može, uz prethodnu saglasnost Narodne banke
Srbije, da koristi interne modele za transakcije kreditiranja trgovine
hartijama od vrednosti ako su ove transakcije pokrivene dvostranim
standardizovanim sporazumima o netiranju koji ispunjavaju uslove iz
odeljka 5. pododeljka 6. ove glave.
Banka može da primenjuje pristup internih modela
nezavisno od toga da li koristi standardizovani ili IRB pristup za
računanje iznosa rizikom ponderisanih izloženosti, pri čemu je dužna da
ove modele primeni na sve druge ugovorne strane i na sve hartije od
vrednosti, osim na portfolija koja nisu materijalno značajna i za koja
može koristiti faktore volatilnosti u skladu s tačkom 169. ove odluke.
Ako banka ima saglasnost Narodne banke Srbije za
korišćenje internih modela u skladu sa glavom VII odeljak 6. ove
odluke, može da primenjuje pristup internih modela iz ove tačke. Ako
banka nema datu saglasnost, može Narodnoj banci Srbije da podnese
zahtev za davanje prethodne saglasnosti za korišćenje internih modela
iz ove tačke.
171. Narodna banka Srbije može banci dati prethodnu
saglasnost za primenu internih modela pod uslovom da banka ima
uspostavljen sveobuhvatan, pouzdan i jedinstven sistem upravljanja
rizicima koji mogu nastati po osnovu transakcija iz standardizovanog
sporazuma o netiranju i ako su ispunjeni sledeći uslovi:
1) da je interni model za upravljanje
rizicima koji banka koristi za računanje potencijalne promene vrednosti
ovih transakcija uključen u svakodnevni proces upravljanja rizicima
banke i da služi kao osnova za izveštavanje rukovodstva o rizičnim
izloženostima banke;
2) da banka ima organizacionu jedinicu u
čijem je delokrugu kontrola rizika koja je nezavisna od organizacione
jedinice u čijem je delokrugu ugovaranje transakcija, koja direktno
izveštava rukovodstvo, koja je odgovorna za uspostavljanje i
sprovođenje sistema upravljanja rizicima banke, izradu i analiziranje
dnevnih izveštaja o rezultatu internih modela za merenje rizika i o
predloženim merama u vezi s limitima za pojedine pozicije;
3) da organizaciona jedinica u čijem je
delokrugu kontrola rizika dnevne izveštaje dostavlja onom nivou
rukovodstva koje je ovlašćeno da ograniči ili smanji ukupnu izloženost
banke rizicima i pozicija koje zaposleni ovlašćeni za ugovaranje
transakcija zauzimaju;
4) da banka u organizacionoj jedinici u čijem
je delokrugu kontrola rizika ima dovoljan broj zaposlenih koji su
stručni i osposobljeni za korišćenje složenih internih modela;
5) da je banka uspostavila postupak za
praćenje i obezbeđivanje usklađenosti sa svojim unutrašnjim aktima i
kontrolnim mehanizmima koji se odnose na sistem merenja rizika;
6) da postoji dokumentacija o pouzdanosti i tačnosti internog modela za merenje rizika dobijena
back
testiranjem, odnosno proverom tih modela na osnovu realizovanih
vrednosti, korišćenjem podataka za period od najmanje jedne godine;
7) da banka redovno sprovodi rigorozno stres
testiranje, čije rezultate analizira rukovodstvo banke i, u skladu s
njim, menja unutrašnje akte i uspostavljene limite;
8) da unutrašnja revizija banke najmanje
jednom godišnje sprovodi nezavisnu procenu sistema za upravljanje
rizicima, koja obuhvata aktivnosti organizacione jedinice u čijem je
delokrugu ugovaranje transakcija trgovanja i organizacione jedinice u
čijem je delokrugu kontrola rizika;
9) da banka najmanje jednom godišnje vrši reviziju svog sistema za upravljanje rizicima;
10) da interni model ispunjava uslove iz tačke 279. st. 6. i 7. i tačke 281. ove odluke.
Interni model za upravljanje rizicima koji banka
koristi treba da obuhvati dovoljan broj relevantnih faktora rizika kako
kako bi modelom bili obuhvaćeni svi materijalno značajni cenovni
rizici.
Banka može koristiti empirijske korelacije u okviru
određene rizične kategorije ili između rizičnih kategorija samo ako je
sistem za merenje ovih korelacija pouzdan i sveobuhvatan.
Pri podnošenju zahteva za dobijanje prethodne
saglasnosti iz stava 1. ove tačke, banka je dužna da Narodnoj banci
Srbije dostavi odgovarajuću dokumentaciju kojom dokazuje ispunjenost
uslova iz tog stava.
Narodna banka Srbije može banci ukinuti saglasnost iz stava 1. ove tačke ako utvrdi da više nisu ispunjeni uslovi iz tog stava.
172. Efektivna vrednost izloženosti banke (E*) se, primenom internih modela, izračunava korišćenjem sledeće formule:
E* = max{0,(
S
i
E
i
-
S
i
C
i
)+ potencijalna promena vrednosti}
gde je:
E
i
= vrednost pojedinačne
izloženosti i po osnovu standardizovanog sporazuma o netiranju, pod
pretpostavkom da ne postoji kreditna zaštita, utvrđena primenom
standardizovanog, odnosno IRB pristupa, u zavisnosti od toga koji
pristup banka koristi;
C
i
= vrednost hartije od
vrednosti koja je kupljena, uzeta u zajam ili primljena, ili gotovine
koja je uzeta u zajam ili primljena po osnovu izloženosti i.
Banka je dužna da, prilikom izračunavanja iznosa
rizikom ponderisanih izloženosti primenom pristupa internih modela,
koristi rezultate modela od prethodnog radnog dana.
Banka je dužna da pri izračunavanju potencijalne promene vrednosti iz stava 1. ove tačke obezbedi ispunjenje sledećih uslova:
1) da se ove promene izračunavaju najmanje jednom dnevno;
2) da jednostrani interval poverenja iznosi 99%;
3) da se za repo transakcije ili transakcije
davanja ili uzimanja u zajam hartija od vrednosti koristi petodnevni, a
za ostale transakcije desetodnevni period realizacije;
4) da vremenska serija podataka nije kraća od
jedne godine, osim u slučaju znatnog povećanja volatilnosti cena, kad
korišćenje kraće vremenske serije može biti opravdano;
5) da se vremenska serija podataka ažurira najmanje jednom u tri meseca.
U slučaju repo transakcije, transakcija davanja ili
uzimanja u zajam hartija od vrednosti ili transakcija kreditiranja
trgovine hartijama od vrednosti ili sličnih transakcija ili skupa za
netiranje, koji ispunjavaju uslove propisane tačkom 271. st. 1. do 4.
ove odluke, minimalni period držanja treba da bude usklađen sa periodom
rizika margine koji bi se primenio u skladu sa navedenim odredbama i
odredbom tačke 271. stav 5. te odluke.
Za potrebe prilagođavanja rizikom ponderisane
izloženosti za efekte korišćenja standardizovanih sporazuma o netiranju
čiji su predmet repo transakcije, transakcije davanja ili uzimanja u
zajam hartija od vrednosti ili robe i/ili druge transakcije s pravom
dodatnog obezbeđenja, banka je dužna da koristi efektivnu vrednost
izloženosti (E*) izračunatu u skladu s tačkom 172. stav 1. ove odluke,
kao vrednost izloženosti prema drugoj ugovornoj strani koja proizlazi
iz transakcija obuhvaćenih standardizovanim sporazumom o netiranju za
potrebe tačke 39. te odluke ako primenjuje standardizovani pristup,
odnosno za potrebe odeljka 2. ove glave ako primenjuje IRB pristup.
Jednostavni metod za finansijska sredstva obezbeđenja
173. Banka može da koristi jednostavni metod samo ako
iznos rizikom ponderisanih izloženosti računa primenom standardizovanog
pristupa. Banka ne može istovremeno koristiti i jednostavni i složeni
metod izuzev u slučajevima iz tačke 81. stav 1. i tačke 83. stav 1. ove
odluke. Banka ovo izuzeće ne može da koristi selektivno sa namerom
smanjenja kapitalnih zahteva ili zaobilaženja drugih obaveza iz
propisa.
Banka je dužna da podobnim sredstvima obezbeđenja u
obliku finansijske imovine dodeljuje vrednost jednaku njihovoj tržišnoj
vrednosti utvrđenoj u skladu s tačkom 155. stav 1. odredba pod 7) ove
odluke.
Banka delu izloženosti - do visine tržišne vrednosti
sredstva obezbeđenja u obliku finansijske imovine, dodeljuje ponder
rizika koji bi, u skladu sa odeljkom 1. ove glave, dodelila direktnoj
izloženosti prema tom sredstvu obezbeđenja. Vrednost vanbilansnih
stavki se utvrđuje primenom faktora konverzije 100% umesto faktora
konverzije propisanih u tački 37. ove odluke. Ponder rizika sredstva
obezbeđenja ne može biti manji od 20%, osim u slučajevima iz st. 4. do
6. ove tačke. Neobezbeđenom delu izloženosti banka je dužna da dodeli
ponder rizika dužnika u skladu sa odeljkom 1. ove glave.
Banka dodeljuje ponder rizika 0% obezbeđenom delu
izloženosti po osnovu repo transakcija i transakcija davanja ili
uzimanja u zajam hartija od vrednosti koje ispunjavaju uslove iz tačke
183. ove odluke. Ako druga ugovorna strana u ovim transakcijama nije
ključni tržišni učesnik, banka tim transakcijama dodeljuje ponder
rizika 10%.
Banka ponder rizika 0% dodeljuje obezbeđenom delu
izloženosti, izračunatom u skladu sa odeljkom 5. ove glave, po osnovu
finansijskih derivata iz Priloga 1 ove odluke koji su obezbeđeni
gotovinom ili gotovinskim ekvivalentima u valuti u kojoj je ugovoreno
izmirenje po finansijskom derivatu, pod uslovom da su navedeni
finansijski derivati predmet dnevnog vrednovanja po tekućoj tržišnoj
vrednosti. Banka ponder rizika 10% dodeljuje delu izloženosti po osnovu
finansijskih derivata obezbeđenih dužničkim hartijama od vrednosti koje
su izdale države ili centralne banke kojima se, u skladu s odeljkom 1.
ove glave, dodeljuje ponder rizika 0%.
Banka može da dodeli ponder rizika 0% izloženostima
po osnovu ostalih transakcija ako su izloženost i sredstvo obezbeđenja
izraženi u istoj valuti i ako je sredstvo obezbeđenja:
1) gotovina ili gotovinski ekvivalent ili
2) dužnička hartija od vrednosti države ili
centralne banke kojoj se, u skladu s tačkom 41. ove odluke, dodeljuje
ponder rizika 0%, pri čemu se tržišna vrednost ovih hartija umanjuje za
20%.
Dužničke hartije od vrednosti države ili centralne banke iz st. 5. i 6. ove tačke obuhvataju i:
1) dužničke hartije od vrednosti
teritorijalnih autonomija i jedinica lokalne samouprave kojima se u
skladu s tačkom 42. ove odluke dodeljuje ponder rizika na način koji je
propisan za izloženosti prema državama i centralnim bankama;
2) dužničke hartije od vrednosti međunarodnih
razvojnih banaka kojima se u skladu s tačkom 44. te odluke dodeljuje
ponder rizika 0%;
3) dužničke hartije od vrednosti međunarodnih
organizacija kojima se u skladu s tačkom 45. te odluke dodeljuje ponder
rizika 0%;
4) dužničke hartije od vrednosti javnih
administrativnih tela kojima se u skladu s tačkom 43. te odluke
dodeljuje ponder rizika 0%.
Složeni metod za finansijska sredstva obezbeđenja
174. Ako banka koristi složeni metod dužna je da,
prilikom određivanja vrednosti finansijskog sredstva obezbeđenja,
primenjuje faktore volatilnosti na tržišnu vrednost sredstva
obezbeđenja u skladu s tač. 180. do 183. ove odluke.
Ako je sredstvo obezbeđenja u valuti različitoj od
valute odnosne izloženosti, banka je dužna da primeni faktore
volatilnosti za valutnu neusklađenost na način definisan u tač. 180. do
183. ove odluke.
Banka je dužna da za transakcije sa OTC derivatima
koji su predmet sporazuma o netiranju u skladu sa odeljkom 5. ove
glave, kod kojih je sredstvo obezbeđenja izraženo u valuti koja se
razlikuje od valute poravnanja, primeni faktor volatilnosti za valutnu
neusklađenost. Ako je u transakciju uključeno više valuta, banka
primenjuje samo jedan faktor volatilnosti za valutnu neusklađenost.
175. Vrednost sredstva obezbeđenja korigovana faktorom volatilnosti (C
VA
)
za sve transakcije, osim za transakcije koje su predmet
standardizovanog sporazuma o netiranju u skladu s tač. 169. do 172. ove
odluke, izračunava se na sledeći način:
C
VA
= C x (1-H
C
-H
FX
)
gde je:
C = vrednost sredstva obezbeđenja;
H
C
= faktor volatilnosti za sredstvo obezbeđenja izračunat u skladu s tač. 180. do 183. ove odluke;
H
FX
= faktor volatilnosti za valutnu neusklađenost izračunat u skladu s tač. 180. do 183. te odluke.
176. Prilagođena vrednost odnosne izloženosti (E
VA
) izračunava se prema sledećoj formuli:
E
VA
= E x (1+H
E
),
gde je:
E = vrednost izloženosti koja bi bila utvrđena,
korišćenjem standardizovanog ili IRB pristupa kreditnom riziku, da
izloženost nije obezbeđena;
H
E
= faktor volatilnosti primenljiv na odnosnu izloženost, u skladu s tač. 180. do 183. ove odluke.
U slučaju transakcija sa OTC derivatima:
E
VA
= E
Banka je dužna da za određivanje vrednosti izloženosti E iz stava 1. ove tačke primeni faktor konverzije 100% umesto:
- faktora konverzije iz tačke 37. ove odluke, za
banku koja izračunava iznos rizikom ponderisanih izloženosti primenom
standardizovanog pristupa kreditnom riziku,
- faktora konverzije iz tačke 113. st. 8. do 10. te
odluke, za banku koja izračunava iznos rizikom ponderisanih izloženosti
primenom IRB pristupa kreditnom riziku.
177. Banka je dužna da potpuno prilagođenu, odnosno
efektivnu vrednost izloženosti (E*) utvrđuje uzimajući u obzir faktore
volatilnosti i efekte tehnika ublažavanja kreditnog rizika korišćenjem
sledeće formule:
E* = max {0, [E
VA
- C
VAM
]},
gde je:
E
VA
= prilagođena vrednost odnosne izloženosti u skladu s tačkom 176. ove odluke;
C
VAM
= prilagođena vrednost sredstva obezbeđenja u skladu sa odredbama pododeljka 5. ovog odeljka.
178. Banka može da određuje faktore volatilnosti
korišćenjem supervizorskih faktora volatilnosti u skladu s tačkom 180.
ove odluke ili sopstvenih procena faktora volatilnosti u skladu s
tačkom 181. te odluke, nezavisno od toga da li koristi standardizovani
ili IRB pristup za računanje iznosa rizikom ponderisanih izloženosti.
Ako koristi sopstvene procene faktora volatilnosti,
banka je dužna da ovaj pristup primenjuje na sve vrste instrumenata,
osim na portfolija koja nisu materijalno značajna, a na koja može da
primenjuje supervizorske faktore volatilnosti.
179. Ako se kreditna zaštita koja se primenjuje na
jednu izloženost sastoji od više podobnih sredstava obezbeđenja, banka
je dužna da primenjuje sledeći faktor volatilnosti:
H =  Σ
i
a
i
H
i
gde je:
H = faktor volatilnosti u slučaju materijalne kreditne zaštite koju čini više sredstava obezbeđenja;
a
i
= učešće sredstva obezbeđenja i u ukupnoj kreditnoj zaštiti i
H
i
= faktor volatilnosti koje se primenjuje na pojedinačno sredstvo obezbeđenja i.
Supervizorski faktori volatilnosti za složeni metod
180. U slučaju dnevnog vrednovanja izloženosti,
odnosno sredstva obezbeđenja - banka za obračun prilagođene vrednosti
odnosne izloženosti i sredstva obezbeđenja koristi propisane faktore
volatilnosti iz sledećih tabela (tabele 13-16):
Tabela 13.
Nivo kreditnog
kvaliteta u koji je
raspoređen
kreditni rejting
dužničke HOV
Preostala ročnost
Faktori volatilnosti za dužničke HOV iz tačke 139. stav 1. odredba pod 2) ove odluke
Faktori volatilnosti za dužničke HOV iz tačke 139. stav 1. odredbe pod 3) i 4) ove odluke
Faktori volatilnosti za dužničke HOV iz tačke 139. stav 1. odredba pod 8) ove odluke
20-dnevni period
realizacije (%)
10-dnevni period realizacije (%)
5-dnevni period realizacije (%)
20-dnevni period realizacije (%)
10-dnevni period realizacije (%)
5-dnevni period realizacije (%)
20-dnevni period realizacije (%)
10-dnevni period realizacije (%)
5-dnevni period realizacije (%)
1
≤ 1 godine
0,707
0,5
0,354
1,414
1
0,707
2,829
2
1,414
>1 ≤ 5 godina
2,828
2
1,414
5,657
4
2,828
11,314
8
5,657
> 5 godina
5,657
4
2,828
11,314
8
5,657
22,628
16
11,313
2-3
≤ 1 godine
1,414
1
0,707
2,828
2
1,414
5,657
4
2,828
>1 ≤ 5 godina
4,243
3
2,121
8,485
6
4,243
16,971
12
8,485
> 5 godina
8,485
6
4,243
16,971
12
8,485
33,942
24
16,970
4
≤ 1 godine
21,213
15
10,607
-
-
-
-
-
-
>1 ≤ 5 godina
21,213
15
10,607
-
-
-
-
-
-
> 5 godina
21,213
15
10,607
-
-
-
-
-
-
Tabela 14.
Nivo kreditnog kvaliteta u koji je raspoređen kratkoročni kreditni rejting dužničke HOV
Faktori volatilnosti za dužničke HOV iz tačke 139. stav 1. odredba
pod 2) ove odluke
Faktori volatilnosti za dužničke HOV iz tačke 139. stav 1. odredba pod 3) i 4) ove odluke
Faktori volatilnosti za dužničke HOV iz tačke 139. stav 1. odredba pod 8) ove odluke
20-dnevni period realizacije (%)
10-dnevni period realizacije (%)
5-dnevni period realizacije (%)
20-dnevni period realizacije (%)
10-dnevni period realizacije (%)
5-dnevni period realizacije (%)
20-dnevni period realizacije (%)
10-dnevni period realizacije (%)
5-dnevni period realizacije (%)
1
0,707
0,5
0,354
1,414
1
0,707
2,829
2
1,414
2-3
1,414
1
0,707
2,828
2
1,414
5,657
4
2,828
Tabela 15.
Ostale vrste sredstava obezbeđenja ili izloženosti
20-dnevni period realizacije (%)
10-dnevni period realizacije (%)
5-dnevni period realizacije (%)
Akcije ili konvertibilne obveznice koje su uključene u glavne berzanske indekse
21,213
15
10,607
Ostale akcije ili konvertibilne obveznice kojima se trguje na priznatoj berzi
35,355
25
17,678
Gotovina
0
0
0
Zlato
21,213
15
10,607
Tabela 16.
Faktori volatilnosti za valutnu neusklađenost
20-dnevni
period realizacije (%)
10-dnevni
period realizacije (%)
5-dnevni
period realizacije (%)
11,314
8
5,657
Banka primenjuje faktore volatilnosti propisane ovom tačkom za sledeće periode realizacije:
1) 20 radnih dana za transakcije bez prava dodatnog obezbeđenja;
2) 5 radnih dana za repo transakcije (osim onih
transakcija čiji je predmet roba ili zagarantovana prava koja se odnose
na robu) i transakcije davanja ili uzimanja u zajam hartija od
vrednosti;
3) 10 radnih dana za transakcije s pravom dodatnog obezbeđenja.
U slučaju transakcije ili skupa za netiranje koji
ispunjava uslove iz tačke 271. st. 1. do 4. ove odluke, banka je dužna
da minimalni period držanja uskladi sa periodom rizika margine
propisanog tom tačkom.
Nivo kreditnog kvaliteta koji je pridružen kreditnom
rejtingu dužničkih hartija od vrednosti u tabelama 13. do 16. je nivo
kreditnog kvaliteta određen na osnovu kreditnog rejtinga koji je
dodelila agencija za rejting ili agencija za kreditiranje izvoza u
skladu s odeljkom 1. pododeljak 3. ove glave. Za potrebe utvrđivanja
nivoa kreditnog kvaliteta koji je pridružen kreditnom rejtingu
dužničkih hartija od vrednost banka je dužna da primenjuje i odredbe iz
tačke 139. stav 4. ove odluke.
Banka je dužna da na hartije od vrednosti ili robu
koji su dati u zajam ili prodati u repo transakcijama ili transakcijama
davanja ili uzimanja u zajam hartija od vrednosti ili robe, a ne
ispunjavaju uslove podobnosti - primenjuje faktor volatilnosti koji se
primenjuje na akcije koje nisu uključene u glavni berzanski indeks, a
kojima se trguje na priznatoj berzi.
Banka na investicione jedinice investicionih fondova koje su priznate kao podobno sredstvo obezbeđenja primenjuje:
- faktor volatilnosti koji predstavlja ponderisani
prosek faktora volatilnosti koji bi se primenili na imovinu u koju je
fond investirao, uzimajući u obzir period realizacije iz st. 2. i 3.
ove tačke ili
- najviši faktor volatilnosti koji se primenjuje za
imovinu u koju fond ima pravo da investira u skladu sa investicionom
politikom i zakonom kojim se uređuju investicioni fondovi, ako banka ne
raspolaže informacijama o imovini u koju fond ulaže.
Banka na dužničke hartije od vrednosti banaka koje su
bez rejtinga a ispunjavaju uslove propisane tačkom 140. ove odluke
primenjuje faktor volatilnosti koji je ovom tačkom propisan za hartije
od vrednosti banaka ili privrednih društava čiji kreditni rejting
odgovara nivou kreditnog kvaliteta 2 ili 3.
Sopstvene procene faktora volatilnosti za složeni metod
181. Banka može, uz prethodnu saglasnost Narodne
banke Srbije, koristiti sopstvene procene faktora volatilnosti za
obračun prilagođene vrednosti odnosne izloženosti i sredstva
obezbeđenja ako su ispunjeni uslovi iz stava 4. ove tačke. Banka koja
je dobila saglasnost za korišćenje sopstvenih procena faktora
volatilnosti ne može preći na neki od drugih pristupa, osim ako je
dokazala Narodnoj banci Srbije da za to ima opravdane razloge i dobila
prethodnu saglasnost Narodne banke Srbije da pređe na upotrebu drugog
pristupa.
Banka je dužna da faktore volatilnosti procenjuje za
svaku pojedinačnu dužničku hartiju od vrednosti, odnosno za svako
sredstvo obezbeđenja, a, izuzetno, da tu procenu vrši na grupnoj osnovi
za dužničke hartije od vrednosti kojima je dodeljen kreditni rejting
izabrane agencije za rejting kome odgovara nivo kreditnog kvaliteta 3
ili bolji. Ako banka ovu procenu vrši na grupnoj osnovi, ta procena je
reprezentativna za hartije od vrednosti raspoređene u odgovarajuću
grupu, pri čemu raspored ovih hartija u grupe vrši uzimajući u obzir
klasu kojoj pripada njihov izdavalac, zatim kreditni rejting tih
hartija, njihovu preostalu ročnost i modifikovano trajanje.
Banka koja koristi pristup sopstvene procene je dužna
da faktor volatilnosti procenjuje za sredstvo obezbeđenja ili za
valutnu neusklađenost ne uzimajući u obzir korelaciju između
neobezbeđene izloženosti, sredstva obezbeđenja i/ili deviznog kursa.
Banka je dužna da pri sopstvenoj proceni faktora volatilnosti ispuni sledeće uslove:
1) da pri proceni faktora volatilnosti koristi interval poverenja od 99%;
2) da pri proceni faktora volatilnosti
koristi periode realizacije iz tačke 180. stav 2. ove odluke a,
izuzetno, da tu procenu vrši na osnovu kraćeg ili dužeg perioda
realizacije, pri čemu je dužna da ove faktore prilagodi periodima
realizacije iz te tačke korišćenjem sledeće formule:
gde je:
T
N
= odgovarajući period realizacije iz tačke stav 2. ove odluke,
T
M
= period realizacije koji je kraći ili duži od T
N
,
H
N
= faktor volatilnosti za period realizacije T
N
,
H
M
= prilagođeni faktor volatilnosti za period realizacije T
M
;
3) da prilagođava naviše period realizacije
za manje kvalitetna sredstva obezbeđenja usled njihove smanjene
likvidnosti, kao i kad istorijski podaci ukazuju na moguću potcenjenost
volatilnosti, pri čemu je neophodno da takve slučajeve obuhvati stres
testovima;
4) da faktore volatilnosti procenjuje na
osnovu istorijskog perioda posmatranja koji nije kraći od jedne godine,
i ako banka koristi šeme ponderisanja ili neki drugi sličan metod, pri
čemu Narodna banka Srbije može da naloži banci da ovu procenu vrši na
osnovu istorijskog perioda posmatranja koji je kraći od jedne godine,
ako je došlo do znatnog povećanja volatilnosti cena;
5) da redovno ažurira svoje vremenske serije
podataka i da faktore volatilnosti procenjuje najmanje jednom u tri
meseca, odnosno i češće u slučaju znatnih promena tržišnih cena;
6) da koristi procenjene faktore volatilnosti u svakodnevnom upravljanju rizicima, kao i pri određivanju limita izloženosti;
7) da, kada je period realizacije koji
koristi u svakodnevnom procesu upravljanja rizicima duži od onog za tu
vrstu transakcija, obezbedi primenu faktora volatilnosti izračunatog u
skladu sa formulom iz odredbe pod 2) ovog stava;
8) da je svojim unutrašnjim aktima uredila
način i postupak procene faktora volatilnosti, kao i njihovo korišćenje
u upravljanju rizicima, i da je uspostavila takav sistem unutrašnjih
kontrola koji obezbeđuje dosledno sprovođenje tih akata;
9) da redovno, a najmanje jednom godišnje,
sprovodi unutrašnju reviziju sistema za procenu faktora volatilnosti,
koja obuhvata naročito:
- uključivanje te procene u dnevno upravljanje rizicima,
- proveru svih značajnijih promena u procesu te procene,
- proveru doslednosti korišćenog perioda i pouzdanosti izvora podataka za tu procenu, kao i nezavisnost tih izvora,
- tačnost i adekvatnost pretpostavki korišćenih za tu procenu.
Pri podnošenju zahteva za dobijanje saglasnosti iz
stava 1. ove tačke, banka je dužna da Narodnoj banci Srbije dostavi
odgovarajuću dokumentaciju kojom dokazuje ispunjenost uslova iz tog
stava.
Narodna banka Srbije može banci ukinuti saglasnost iz stava 1. ove tačke ako utvrdi da više nisu ispunjeni uslovi iz tog stava.
Prilagođavanje faktora volatilnosti u složenom metodu
182. Banka koja koristi sopstvene procene faktora
volatilnosti dužna je da faktore volatilnosti računa na osnovu dnevnog
utvrđivanja vrednosti. Ako je učestalost utvrđivanja vrednosti manja od
dnevne, banka je dužna da faktore volatilnosti prilagođava naviše
korišćenjem sledeće formule:
gde je:
H = prilagođeni faktor volatilnosti,
H
M
= faktor volatilnosti koji važi u slučaju dnevnog vrednovanja izloženosti/sredstva obezbeđenja,
N
R
= broj radnih dana između dva vrednovanja izloženosti/sredstva obezbeđenja,
T
M
= period realizacije za odnosnu transakciju.
Uslovi za primenu faktora volatilnosti 0% u složenom metodu
183. Banka može, umesto faktora volatilnosti iz tač.
180. do 182. ove odluke, da koristi faktor volatilnosti 0% za repo
transakcije i transakcije uzimanja ili davanja u zajam hartija od
vrednosti, bilo da primenjuje supervizorske ili sopstvene procene
faktora volatilnosti, ako su ispunjeni sledeći uslovi:
1) da su izloženost i sredstvo obezbeđenja
gotovina ili dužničke hartije od vrednosti država ili centralnih banaka
iz tačke 139. stav 1. odredba pod 2) ove odluke koje ispunjavaju uslove
za primenu pondera rizika 0% u skladu sa odeljkom 1. ove glave;
2) da su izloženost i sredstvo obezbeđenja izraženi u istoj valuti;
3) da rok dospeća transakcije nije duži od
jednog dana ili da su i izloženost i sredstvo obezbeđenja predmet
dnevnog vrednovanja po tekućoj tržišnoj vrednosti, odnosno dnevnog
odmeravanja margina;
4) da period između poslednjeg vrednovanja po
tekućoj tržišnoj vrednosti (pre nastupanja nemogućnosti odmeravanja
margina) i realizacije sredstva obezbeđenja nije duži od četiri radna
dana;
5) da se poravnanje transakcija izvršava u odgovarajućem sistemu za poravnanje hartija od vrednosti;
6) da je priložena standardna tržišna
dokumentacija za repo transakcije ili transakcije davanja i uzimanja u
zajam hartija od vrednosti;
7) da je ugovoreno pravo jedne ugovorne
strane da odmah okonča transakciju ako druga ugovorna strana ne prenese
novčana sredstva, ne prenese hartije od vrednosti ili na drugi način ne
izmiri svoju obavezu, odnosno ako ne održava marginu na ugovorenom
nivou;
8) da je druga ugovorna strana ključni tržišni učesnik.
Pod ključnim tržišnim učesnikom, u smislu stava 1. odredbe pod 8) ove tačke, podrazumeva se:
1) lice koje je izdavalac hartija od
vrednosti iz tačke 139. stav 1. odredba pod 2) ove odluke kome se, u
skladu sa odeljkom 1. ove glave, dodeljuje ponder rizika 0%;
2) banka;
3) finansijska institucija (uključujući
društvo za osiguranje) čijim izloženostima se, u skladu sa odeljkom 1.
ove glave, dodeljuje ponder rizika 20% ili kojoj je dodeljen interni
rejting, u slučaju da banka koristi IRB pristup, a ove finansijske
institucije nemaju kreditni rejting podobne agencije za rejting;
4) društvo za upravljanje investicionim
fondovima nad čijim poslovanjem nadzor vrši nadležno regulatorno telo i
koje podleže zahtevima koji se odnose na kapital ili na najviši nivo
učešća iznosa pozajmljenih sredstava u iznosu kapitala;
5) društvo za upravljanje penzijskim fondom nad čijim poslovanjem nadzor vrši nadležno regulatorno telo;
6) priznata klirinška kuća (npr. klirinška kuća na priznatoj berzi).
Banka koja u skladu s tačkom 170. ove odluke koristi interne modele ne primenjuje odredbe ove tačke.
Izračunavanje iznosa rizikom ponderisanih izloženosti i iznosa očekivanih gubitaka primenom složenog metoda
184. Banka koja primenjuje standardizovani pristup
kreditnom riziku dužna je da prilikom izračunavanja iznosa rizikom
ponderisanih izloženosti u skladu s tačkom 39. ove odluke kao vrednost
izloženosti koristi E* utvrđeno u skladu s tačkom 177. te odluke. U
slučaju vanbilansnih pozicija iz tačke 37. stav 3. ove odluke banka je
dužna da E* izračuna kao vrednost izloženosti na koju su primenjeni
ponderi iz tačke 37. stav 2. te odluke.
Banka koje primenjuje IRB pristup kreditnom riziku dužna je da koristi prilagođeni LGD (LGD*) izračunat na sledeći način:
LGD* = LGD × (E*/E),
gde je:
LGD* = prilagođeni LGD parametar,
LGD = LGD parametar koji bi, u skladu sa odeljkom 2. ove glave, bio primenjen da izloženost nije obezbeđena,
E = vrednost izloženosti koja bi bila utvrđena u
skladu s tačkom 176. ove odluke korišćenjem IRB pristupa kao da
izloženost nije obezbeđena, pre primene faktora konverzije,
E* = efektivna vrednost izloženosti u skladu s tačkom 177. ove odluke.
Vrednovanje ostalih podobnih sredstava obezbeđenja u IRB pristupu
185. U slučaju kada je nepokretnost sredstvo
obezbeđenja, njenu vrednost utvrđuje ovlašćeni procenjivač, pri čemu
ova vrednost ne može da bude veća od tržišne vrednosti nepokretnosti.
Banka je dužna da zahteva od procenjivača dokumentovanu procenu tržišne
vrednosti nepokretnosti na jasan i transparentan način.
Vrednost nepokretnosti utvrđuje se kao tržišna
vrednost umanjena na način koji odražava rezultate ponovne procene iz
tačke 156. ove odluke, uzimajući u obzir sva potraživanja s pravom
prvenstva nad hipotekovanom nepokretnošću.
U slučaju potraživanja kao podobnog sredstva
obezbeđenja, vrednost potraživanja jednaka je iznosu na koji glasi
potraživanje koje služi kao sredstvo obezbeđenja.
U slučaju ostale materijalne imovine kao podobnog
sredstva obezbeđenja vrednost imovine jednaka je njenoj tržišnoj
vrednosti. Za potrebe ovog stava, tržišna vrednost je procenjeni
novčani iznos za koji nepokretnost, na dan utvrđivanja njene vrednosti,
može biti prodata pod uslovom da kupac i prodavac postupaju
dobrovoljno, informisano, oprezno i bez prinude.
Izračunavanje iznosa rizikom
ponderisanih izloženosti i iznosa očekivanih gubitaka za ostala podobna
sredstava obezbeđenja u IRB pristupu
186. Ako je odnos vrednosti sredstva obezbeđenja (C)
i vrednosti izloženosti (E) manji od zahtevanog najmanjeg nivoa
obezbeđenja izloženosti (C*) iz tabele iz ove tačke (Tabela 17), banka
je dužna da kao prilagođeni LGD parametar koristi LGD parametar za
neobezbeđene izloženosti prema drugoj ugovornoj strani u skladu sa ovim
odeljkom. Za određivanje iznosa izloženosti vanbilansnih stavki iz
tačke 113. st. 8. do 10. ove odluke banka je dužna da koristi faktor
konverzije 100%.
Ako je odnos vrednosti sredstva obezbeđenja (C) i
iznosa izloženosti (E) veći od drugog najvećeg zahtevanog nivoa
obezbeđenja izloženosti za puno priznavanje LGD parametra (C**) iz
Tabele 17 - banka je dužna da primenjuje prilagođeni LGD parametar iz
te tabele.
Ako je odnos vrednosti sredstva obezbeđenja (C) i
iznosa celokupne izloženosti (E) veći od nivoa obezbeđenja C* a manji
od nivoa obezbeđenja C** - banka će ovu izloženost tretirati kao dve
odvojene izloženosti: izloženost za koju je postignut zahtevani nivo
obezbeđenja C** i izloženost koja predstavlja razliku između celokupne
izloženosti i one izloženosti za koju je taj nivo postignut.
U sledećoj tabeli utvrđeni su zahtevani nivoi obezbeđenja i s njima povezani LGD* parametri koje je banka dužna da primenjuje:
Tabela 17.
Minimalni LGD parametar za obezbeđene delove izloženosti
Prilagođeni LGD parametar za (potencijalna)
potraživanja s pravom
prvenstva naplate
Prilagođeni LGD parametar za (potencijalna)
subordinirana potraživanja
Zahtevani najmanji nivo obezbeđenja izloženosti (C*)
Zahtevani nivo obezbeđenja
izloženosti za puno
priznavanje prilagođenog LGD parametra (C**)
Potraživanja
35%
65%
0%
125%
Stambene i poslovne nepokretnosti
35%
65%
30%
140%
Ostala materijalna sredstva obezbeđenja
40%
70%
30%
140%
Izračunavanje iznosa rizikom
ponderisanih izloženosti i iznosa očekivanih gubitaka u slučaju pokrića
sa više različitih vrsta sredstava obezbeđenja
187. Banka za potrebe odeljka 2. ove glave koristi
LGD* koji je izračunat na način iz st. 2. i 3. ove tačke ako su
ispunjeni sledeći uslovi:
1) banka računa iznos rizikom ponderisanih izloženosti i iznos očekivanih gubitaka primenom IRB pristupa kreditnom riziku;
2) izloženost je obezbeđena i finansijskim sredstvom obezbeđenja i drugim podobnim sredstvom obezbeđenja.
Ako je izloženost obezbeđena različitim sredstvima
obezbeđenja, banka je dužna da podeli prilagođeni iznos izloženosti
(odnosno vrednost nakon primene faktora volatilnosti izračunatu u
skladu s tačkom 177. ove odluke) na delove od kojih je svaki pokriven
samo jednom vrstom sredstva obezbeđenja (npr. deo pokriven sredstvom
obezbeđenja u obliku finansijske imovine, deo pokriven potraživanjima,
deo pokriven stambenim i poslovnim nepokretnostima, deo pokriven
ostalim materijalnim sredstvima obezbeđenja) i na neobezbeđeni deo.
Banka je dužna da za svaki deo izloženosti iz stava 2. ove tačke posebno računa LGD* na odgovarajući način.
Ostali instrumenti materijalne kreditne zaštite
188. Ako su ispunjeni uslovi iz tačke 160. ove odluke
- gotovina, odnosno gotovinski ekvivalenti imaju tretman garancije
banke kod koje su deponovani.
Ako su ispunjeni uslovi iz tačke 161. ove odluke -
banka na obezbeđeni deo odnosne izloženosti (vrednost te izloženosti do
visine otkupne vrednosti polise životnog osiguranja) primenjuje:
1) pondere rizika iz stava 4. ove tačke, ako
za izračunavanje iznosa rizikom ponderisanih izloženosti koristi
standardizovani pristup;
2) LGD od 40%, ako za izračunavanje iznosa rizikom ponderisanih izloženosti koristi FIRB pristup.
Banka je dužna da, u slučaju valutne neusklađenosti
između izloženosti i podobnog instrumenta kreditne zaštite, smanji
otkupnu vrednost polise životnog osiguranja na način iz tačke 189. stav
3. ove odluke.
Banka koja koristi standardizovani pristup dužna je da na obezbeđeni deo odnosne izloženosti primenjuje sledeće pondere rizika:
1) 20% - ako se neobezbeđenoj izloženosti s
pravom prvenstva naplate prema društvu za osiguranje koje pruža usluge
životnog osiguranja dodeljuje ponder rizika 20%;
2) 35% - ako se neobezbeđenoj izloženosti s
pravom prvenstva naplate prema društvu za osiguranje koje pruža usluge
životnog osiguranja dodeljuje ponder rizika 50%;
3) 70% - ako se neobezbeđenoj izloženosti s
pravom prvenstva naplate prema društvu za osiguranje koje pruža usluge
životnog osiguranja dodeljuje ponder rizika 100%;
4) 150% - ako se neobezbeđenoj izloženosti s
pravom prvenstva naplate prema društvu za osiguranje koje pruža usluge
životnog osiguranja dodeljuje ponder rizika 150%.
Banka može finansijske instrumente otkupljive na
zahtev koji se smatraju podobnim u skladu s tačkom 148. stav 1. odredba
pod 3) ove odluke da tretira kao garanciju banke koja ih je izdala, pri
čemu je vrednost ovih instrumenata jednaka:
1) njihovom nominalnom iznosu, ako se otkup tih instrumenata vrši po nominalnoj vrednosti ili
2) njihovoj vrednosti utvrđenoj na način
propisan za utvrđivanje vrednosti dužničkih hartija od vrednosti iz
tačke 140. ove odluke, ako se otkup tih instrumenata vrši po tržišnoj
ceni.
b) Instrumenti nematerijalne kreditne zaštita
Vrednovanje instrumenata nematerijalne kreditne zaštite
189. Vrednost instrumenta nematerijalne kreditne
zaštite je iznos za koji se pružalac te zaštite obavezao da će ga
platiti banci u slučaju neizmirenja obaveza ili neplaćanja dužnika
banke ili usled nastanka drugih kreditnih događaja.
U slučaju kreditnih derivata koji kao kreditni
događaj ne uključuju restrukturiranje odnosne obaveze u vidu otpisa ili
odlaganja isplata glavnice, kamate ili provizije čija je posledica
nastanak gubitka (npr. ispravke vrednosti ili druge slične promene u
bilansu uspeha), banka prilagođava vrednost instrumenta nematerijalne
kreditne zaštite na sledeći način:
1) umanjuje ga za 40% - ako se pružalac zaštite obavezao da plati iznos koji nije veći od vrednosti izloženosti ili
2) ako se pružalac zaštite obavezao da plati
iznos koji je veći od vrednosti izloženosti - taj nominalni iznos ne
može biti veći od 60% vrednosti izloženosti.
Ako je instrument nematerijalne kreditne zaštite
izražen u valuti koja se razlikuje od one u kojoj je izloženost
izražena, odnosno kada postoji valutna neusklađenost, banka izračunava
prilagođenu vrednost instrumenta kreditne zaštite na sledeći način:
G* = G x (1-H
fx
)
gde je:
G* = vrednost instrumenta nematerijalne kreditne zaštite prilagođena za valutnu neusklađenost;
G = nominalna vrednost instrumenta nematerijalne kreditne zaštite;
H
fx
= faktor volatilnosti
za valutnu neusklađenost između kreditne zaštite i odnosne izloženosti
utvrđen u skladu sa stavom 5. ove tačke.
Ako su valuta izloženosti i valuta kreditne zaštite iste H
fx
= 0.
U slučaju dnevnog vrednovanja izloženosti, banka za
obračun faktora volatilnosti za valutnu neusklađenost koristi 10-dnevni
period realizacije korišćenjem propisanih faktora volatilnosti ili
sopstvene procene faktora volatilnosti u skladu s tač. 180. i 181. ove
odluke. Banka je dužna da prilagođava faktore volatilnosti u skladu s
tačkom 182. te odluke.
Izračunavanje iznosa rizikom
ponderisanih izloženosti i iznosa očekivanih gubitaka u slučaju
delimične zaštite i prenosa rizika putem tranši
190. Banka koja vrši prenos dela rizika po osnovu
kredita na druga lica putem jedne ili više tranši, prilikom
izračunavanja rizikom ponderisane izloženosti i iznosa očekivanog
gubitka dužna je da primenjuje odredbe odeljka 4. ove glave.
Materijalno značajan iznos, odnosno iznos ispod kojeg nijedno plaćanje
neće biti izvršeno u slučaju gubitka, jednak je zadržanim pozicijama
prvog gubitka i prouzrokuje prenos rizika u tranšama.
Izračunavanje iznosa rizikom ponderisanih izloženosti u standardizovanom pristupu
191. Banka je dužna da za potrebe tačke 39. ove
odluke rizikom ponderisanu izloženost prilagođenu za efekte korišćenja
instrumenata nematerijalne kreditne zaštite izračunava prema sledećoj
formuli:
max {0, (E-G
A
} x r + G
A
x g,
gde je:
E = vrednost izloženosti utvrđena u skladu s tačkom
37. ove odluke, pri čemu u slučaju vanbilansnih stavki umesto faktora
konverzije iz tačke 37. stav 2. ove odluke, primenjuje 100%;
G
A
= vrednost instrumenta
nematerijalne kreditne zaštite (G*) izračunata u skladu s tačkom 189.
ove odluke prilagođena za ročnu neusklađenost u skladu s pododeljkom 5.
ovog odeljka;
r = ponder rizika odnosne izloženosti dodeljen u skladu sa odeljkom 1. ove glave;
g = ponder rizika koji se u skladu sa odeljkom 1. ove glave dodeljuje izloženostima prema pružaocu kreditne zaštite.
Kada je vrednost instrumenta nematerijalne kreditne zaštite (G
A
)
manja od vrednosti odnosne izloženosti (E) banka primenjuje formulu iz
stava 1. ove tačke samo u slučaju da banka i pružalac zaštite imaju
isto pravo prvenstva naplate, odnosno proporcionalno snose gubitke.
Banka može na izloženosti ili delove izloženosti koje
su pokrivene garancijom države ili centralne banke, a garancija i
izloženost su izražene i finansirane u domaćoj valuti dužnika,
primeniti isti tretman kao na izloženosti iz tačke 41. st. 3. i 5. ove
odluke.
Izračunavanje iznosa rizikom ponderisanih izloženosti i iznosa očekivanih gubitaka u IRB pristupu
192. Banka koja primenjuje IRB pristup može za
obezbeđeni deo vrednosti izloženosti (E) zasnovan na prilagođenoj
vrednosti kreditne zaštite G
A
, da koristi
PD parametar pružaoca zaštite ili vrednost PD parametra koja je između
PD parametra dužnika i PD parametra pružaoca zaštite ako je procenila
da potpuna zamena nije u potpunosti opravdana. U slučaju izloženosti
bez prava prvenstva naplate, koje su obezbeđene instrumentima
nematerijalne kreditne zaštite s pravom prvenstva naplate, banka može
da koristi LGD parametar koji se dodeljuje izloženostima s pravom
prvenstva naplate.
Za neobezbeđeni deo vrednosti izloženosti (E) banka je dužna da koristi PD parametar dužnika i LGD parametar izloženosti.
Za potrebe ove tačke GA je vrednost instrumenta
nematerijalne kreditne zaštite (G*) izračunata u skladu s tačkom 189.
ove odluke prilagođena za ročnu neusklađenost u skladu s pododeljkom 5.
ovog odeljka, a E je vrednost izloženosti izračunata u skladu sa
odeljkom 2. pododeljak 4. ove glave. Za određivanje vrednosti
izloženosti vanbilansnih stavki iz tačke 113. st. 8. do 10. ove odluke
banka je dužna da koristi faktor konverzije 100%.
5. Ročna neusklađenost
193. Ročna neusklađenost između instrumenta kreditne
zaštite i odnosne izloženosti postoji ako je preostali rok važenja ovog
instrumenta kraći od M parametra odnosne izloženosti. Banka kao podoban
instrument kreditne zaštite ne može koristiti instrument čiji je
preostali period važenja kraći od tri meseca, a postoji ročna
neusklađenost.
Ako postoji ročna neusklađenost, instrument kreditne zaštite se ne smatra podobnim, ako je ispunjen neki od navedenih uslova:
- inicijalno ugovoreni period važenja instrumenta kreditne zaštite je kraći od jedne godine;
- izloženost je kratkoročna i predmet je jednodnevnog donjeg limita za M parametar propisanog tačkom 109. stav 3. ove odluke.
Ročnost instrumenta kreditne zaštite
194. M parametar odnosne izloženosti izražava se u
godinama i ne može biti duža od pet godina. Preostali rok važenja
instrumenta kreditne zaštite predstavlja period do najranijeg datuma
kad kreditna zaštita prestaje da važi ili može prestati da važi.
Kad pružalac kreditne zaštite ima pravo da
jednostrano okonča tu zaštitu, preostalim rokom važenja instrumenta
kreditne zaštite će se smatrati vreme do najranijeg datuma kada
pružalac kreditne zaštite može da iskoristi to pravo.
Kad korisnik kreditne zaštite ima pravo da
jednostrano okonča tu zaštitu, a ugovoreni uslovi koji se odnose na
kreditnu zaštitu uključuju i odredbu koja banci daje pravo da može da
traži izvršenje transakcije pre ugovorenog roka dospeća, preostalim
rokom važenja instrumenta kreditne zaštite će se smatrati vreme do
najranijeg datuma kad ta opcija može da bude izvršena. U suprotnom,
može se smatrati da takva opcija ne utiče na ročnost zaštite.
Ako je moguće okončati ugovor o kreditnom derivatu
pre isteka perioda potrebnog za nastanak statusa neizmirenja obaveza po
odnosnoj obavezi, a usled nemogućnosti plaćanja, rok važenja
instrumenta kreditne zaštite biće umanjen za trajanje tog perioda.
Vrednovanje instrumenata kreditne zaštite
195. Banka koja rizikom ponderisanu izloženost
prilagođava za efekte korišćenja instrumenata materijalne kreditne
zaštite primenom jednostavnog metoda - ne može tu aktivu prilagođavati
za efekte onih instrumenata kod kojih postoji ročna neusklađenost u
odnosu na odnosnu izloženost.
196. Banka koja rizikom ponderisanu izloženost
prilagođava za efekte korišćenja instrumenata materijalne kreditne
zaštite primenom složenog metoda - prilagođenu vrednost sredstva
obezbeđenja utvrđuje prema sledećoj formuli:
C
VAM
= C
VA
× (t-t*)/(T-t*)
gde je:
C
VAM
= prilagođena vrednost sredstva obezbeđenja;
C
VA
= izloženost ili
vrednost sredstva obezbeđenja korigovana faktorima volatilnosti
izračunata u skladu s tačkom 175. ove odluke, zavisno od toga koja je
niža;
t = broj godina preostalog roka važenja instrumenta
materijalne kreditne zaštite, izračunat u skladu s tačkom 194. ove
odluke ili T, zavisno od toga koji je period kraći;
T = broj godina preostalog roka važenja instrumenta
materijalne kreditne zaštite izračunat u skladu s tačkom 194. ove
odluke ili 5 godina, zavisno od toga koji je period kraći;
t* = 0,25.
Banka je dužna da koristi C
VAM
kao C
VA
za potrebe izračunavanja potpuno prilagođene vrednosti izloženosti (E*) iz tačke 177. ove odluke.
197. Banka koja rizikom ponderisanu izloženost
prilagođava za efekte korišćenja instrumenata nematerijalne kreditne
zaštite - prilagođenu vrednost sredstva obezbeđenja utvrđuje prema
sledećoj formuli:
G
A
= G* x (t-t*)/(T-t*)
gde je:
G
A
= G* prilagođen za ročnu neusklađenost;
G* = vrednost nematerijalne kreditne zaštite prilagođena za valutnu neusklađenost;
t = broj godina preostalog roka važenja instrumenta
materijalne kreditne zaštite, izračunat u skladu s tačkom 194. ove
odluke ili T, zavisno od toga koji je period kraći;
T = broj godina preostalog roka važenja instrumenta
materijalne kreditne zaštite izračunat u skladu s tačkom 194. ove
odluke ili 5 godina, zavisno od toga koji je period kraći;
t* = 0,25.
Banka je dužna da koristi G
A
kao vrednost nematerijalne kreditne zaštite za potrebe izračunavanja
potpuno prilagođene vrednosti izloženost (E*) iz tač. 189. do 192. ove
odluke.
6. Grupa kreditnih derivata kao instrument kreditne zaštite
a) Grupa kreditnih derivata sa prvim neizmirenjem obaveza
198. Ako je banka uspostavila jedan instrument
kreditne zaštite za više izloženosti, pod uslovom da prvo neizmirenje
obaveza kod tih izloženosti prouzrokuje plaćanje i da nastupanjem tog
kreditnog događaja ugovor prestaje da važi, banka može da izmeni način
izračunavanja iznosa rizikom ponderisanih izloženosti (i iznosa
očekivanih gubitaka) koje bi, u slučaju da ne postoji instrument
kreditne zaštite, imale najniži iznos rizikom ponderisanih izloženosti
u skladu sa ovim odeljkom, na sledeći način:
1) za banku koja primenjuje standardizovani
pristup - iznos rizikom ponderisane izloženosti izračunava se primenom
standardizovanog pristupa iz odeljka 1. ove glave;
2) za banku koja primenjuje IRB pristup -
iznos rizikom ponderisane izloženosti utvrđuju kao zbir iznosa rizikom
ponderisane izloženosti izračunatog primenom IRB pristupa iz odeljka 2.
ove glave i iznosa očekivanog gubitka pomnoženog sa 12,5.
Banka može da primenjuje odredbe ove tačke samo ako
je vrednost izloženosti manja ili jednaka vrednosti instrumenta
kreditne zaštite.
b) Grupa kreditnih derivata sa n-tim neizmirenjem obaveze
199. Ako je banka uspostavila jedan instrument
kreditne zaštite za više izloženosti pod uslovom da n-to neizmirenje
obaveze među izloženostima prouzrokuje plaćanje, banka može da koristi
ovaj instrument kreditne zaštite za računanje iznosa rizikom
ponderisanih izloženosti (i iznosa očekivanih gubitaka) samo ako je već
kupljena podobna zaštita za imovinu od 1 do (n-1) neizmirenja obaveza
ili ako je već nastupilo (n-1) neizmirenje obaveze. U takvim
slučajevima, banka može da izmeni način izračunavanja iznosa rizikom
ponderisanih izloženosti (i iznosa očekivanih gubitaka) koje bi, u
slučaju da ne postoji instrument kreditne zaštite, imale n-ti najniži
iznos rizikom ponderisanih izloženosti u skladu sa ovim odeljkom. Banka
je dužna da računa n-ti najniži iznos rizikom ponderisanih izloženosti
u skladu s tačkom 198. ove odluke.
Banka može da primenjuje odredbe ove tačke samo ako
je vrednost izloženosti manja ili jednaka vrednosti instrumenta
kreditne zaštite.
Sve izloženosti u grupi treba da ispunjavaju uslove iz tačke 152. stav 4. i tačka 165. stav 1. odredba pod 4) ove odluke.
Odeljak 4.
SEKJURITIZACIJA
1. Minimalni zahtevi za priznavanje prenosa značajnog kreditnog rizika
200. Smatra se da je banka prenela značajan kreditni rizik u sekjuritizaciji ako je ispunjen jedan od sledećih uslova:
1) iznosi rizikom ponderisanih izloženosti za
središnje sekjuritizovane pozicije koje drži banka inicijator ne
prelaze 50% iznosa rizikom ponderisanih izloženosti svih središnjih
sekjuritizovanih pozicija u toj sekjuritizaciji;
2) ne postoje središnje sekjuritizovane
pozicije u datoj sekjuritizaciji, ali banka inicijator može da dokaže
da je iznos izloženosti po osnovu sekjuritizovanih pozicija koje
predstavljaju odbitne stavke od osnovnog akcijskog kapitala ili se na
njih primenjuje ponder rizika 1.250% značajno veći od konzervativne
procene očekivanog gubitka po osnovu sekjuritizovanih izloženosti, pri
čemu banka inicijator ne drži više od 20% ovakvih izloženosti.
Izuzetno od stava 1. ove tačke, pri proceni
potencijalnog smanjenja iznosa rizikom ponderisanih izloženosti banke
inicijatora postignutog sekjuritizacijom, Narodna banka Srbije može,
uzimajući u obzir okolnosti svakog pojedinačnog slučaja, da odluči:
- da banka i pored ispunjenosti uslova iz stava 1.
ove tačke nije prenela značajan kreditni rizik, ako ovo smanjenje nije
opravdano srazmernim i materijalno značajnim prenosom kreditnog rizika
na treća lica;
- da je, iako nisu ispunjeni uslovi iz stava 1. ove
tačke, banka prenela značajan kreditni rizik, ako banka dokaže da je to
smanjenje opravdano srazmernim i materijalno značajnim prenosom
kreditnog rizika na treća lica, da su uspostavljene adekvatne politike
i procedure za procenu prenosa rizika, kao i da takav prenos kreditnog
rizika koristi za potrebe upravljanja rizicima i internu raspodelu
kapitala.
a) Minimalni zahtevi za priznavanje prenosa značajnog kreditnog rizika u tradicionalnoj sekjuritizaciji
201. Banka inicijator može da iz obračuna iznosa
rizikom ponderisanih izloženosti i ako je primenljivo, iznosa
očekivanog gubitka, isključi sekjuritizovane izloženosti po osnovu
tradicionalne sekjuritizacije, u sledećim slučajevima:
1) ako je prenela značajan kreditni rizik po osnovu sekjuritizovanih izloženosti na treća lica;
2) ako primenjuje ponder rizika 1.250% na sve
sekjuritizovane pozicije koje drži u određenoj sekjuritizaciji ili ih
iskazuje kao odbitnu stavku od osnovnog akcijskog kapitala.
Smatra se da je banka prenela značajan kreditni
rizik, ako su pored uslova propisanih tačkom 200. ove odluke, ispunjeni
i sledeći uslovi:
1) dokumentacija u vezi sa sekjuritizacijom
sadrži jasne podatke o ekonomskim karakteristikama transakcije, pri
čemu ugovorna dokumentacija:
- ne sadrži odredbe kojima se, osim u slučaju
ugovorene prevremene otplate, banka inicijator obavezuje da poboljša
sekjuritizovane pozicije uključujući, između ostalog, promenu odnosnih
sekjuritizovanih izloženosti ili povećanje prinosa vlasnicima
sekjuritizovanih pozicija usled pogoršanja kreditnog kvaliteta
sekjuritizovanih izloženosti,
- ne sadrži odredbe kojima se povećava prinos
vlasnicima sekjuritizovanih pozicija usled pogoršanja kreditnog
kvaliteta odnosnog skupa imovine,
- jasno definiše da je, ako je to
primenljivo, bilo koja kupovina ili otkup sekjuritizovanih pozicija od
strane banke inicijatora ili sponzora koja prevazilazi njihove ugovorne
obaveze, izuzetak i da se može izvršiti samo pod tržišnim uslovima;
2) banka inicijator i njeni poverioci ne mogu
raspolagati sekjuritizovanim izloženostima, uključujući i slučaj
postupka likvidacije ili stečaja banke inicijatora, o čemu je
obezbeđeno odgovarajuće pravno mišljenje;
3) banka inicijator nema obavezu plaćanja po osnovu emitovanih hartija od vrednosti;
4) banka inicijator ne zadržava direktnu ili
indirektnu kontrolu nad prenetim izloženostima, što podrazumeva da
banka inicijator nema pravo da od lica na koje je prenela izloženosti
otkupi prethodno prenete izloženosti u cilju ostvarivanja dobiti, niti
je dužna da ponovo preuzme preneti rizik, pri čemu se servisiranje
prava i obaveza po osnovu prenetih izloženosti od strane banke
inicijatora ne smatra kontrolom nad izloženostima;
5) ako je ugovorena opcija otkupa, moraju da budu ispunjeni i sledeći uslovi:
- banka inicijator ima diskreciono pravo da iskoristi ovu opciju,
- opcija može da bude iskorišćena samo kada je neamortizovano ne više od 10% inicijalnog iznosa sekjuritizovanih izloženosti,
- namena opcije nije izbegavanje
raspoređivanja gubitaka na pozicije poboljšanja kreditnog kvaliteta
(ili druge pozicije investitora), niti poboljšanje kreditnog kvaliteta
na drugi način.
b) Minimalni zahtevi za priznavanje prenosa značajnog kreditnog rizika u sintetičkoj sekjuritizaciji
202. Banka inicijator može da iz iznosa rizikom
ponderisanih izloženosti i ako je primenljivo, iznosa očekivanih
gubitaka, isključi sekjuritizovane izloženosti po osnovu sintetičke
sekjuritizacije u skladu sa pododeljkom 5. ovog odeljka u sledećim
slučajevima:
1) ako je prenela značajan kreditni rizik na treća lica korišćenjem materijalne ili nematerijalne kreditne zaštite;
2) ako primenjuje ponder kreditnog rizika
1.250% na sve sekjuritizovane pozicije koje drži u određenoj
sekjuritizaciji ili ih iskazuje kao odbitnu stavku od osnovnog
akcijskog kapitala.
Smatra se da je banka prenela značajan kreditni
rizik, ako su pored uslova propisanih tačkom 200. ove odluke, ispunjeni
i sledeći uslovi:
1) kreditna zaštita kojom se prenosi kreditni rizik ispunjava uslove propisane tačkom 217. stav 3. te odluke;
2) instrumenti koji se koriste za prenos kreditnog rizika ne sadrže odredbe kojima se:
- određuje visok prag materijalne značajnosti
ispod kojeg se kreditna zaštita neće aktivirati u slučaju nastanka
kreditnog događaja,
- omogućava prestanak kreditne zaštite usled pogoršanja kreditnog kvaliteta sekjuritizovanih izloženosti,
- zahteva poboljšanje sekjuritizovanih pozicija od strane banke inicijatora (osim u slučaju ugovorene prevremene otplate),
- zahteva povećanje troškova banke u vezi sa
kreditnom zaštitom ili povećanje prinosa vlasnicima pozicija u
sekjuritizaciji, usled pogoršanja kreditnog kvaliteta sekjuritizovanih
izloženosti;
3) pribavljeno je odgovarajuće pravno mišljenje o tome da se kreditna zaštita može realizovati u skladu sa merodavnim pravom;
4) na osnovu dokumentacije u vezi sa
sekjuritizacijom je jasno definisano da se, ako je to primenljivo, bilo
koja kupovina ili otkup sekjuritizovanih pozicija od strane banke
inicijatora ili sponzora, koja prevazilazi njihove ugovorne obaveze,
može izvršiti samo pod tržišnim uslovima.
2. Izloženosti po osnovu prenetog kreditnog rizika
a) Zahtev za banku investitora
203. Banka koja nije inicijator, sponzor ili
inicijalni zajmodavac, može biti izložena kreditnom riziku po osnovu
sekjuritizovanih pozicija u knjizi trgovanja ili bankarskoj knjizi, ako
se inicijator, sponzor ili inicijalni zajmodavac obavezao banci da će,
na kontinuiranoj osnovi, zadržati značajan neto ekonomski udeo koji ne
može biti manji od 5%.
Pod zadržavanjem neto ekonomskog udela koji nije
manji od 5% u smislu stava 1. ove tačke podrazumevaju se isključivo
sledeći slučajevi:
1) zadržavanje najmanje 5% nominalne vrednosti svake tranše koja se proda ili prenosi investitorima;
2) zadržavanje udela inicijatora od najmanje
5% nominalne vrednosti sekjuritizovanih izloženosti u slučaju
sekjuritizacije revolving izloženosti;
3) zadržavanje nasumično izabranih
izloženosti koje bi inače bile predmet sekjuritizacije (pri čemu je
broj potencijalno sekjuritizovanih izloženosti najmanje 100 na početku
sekjuritizacije) u iznosu od najmanje 5% nominalne vrednosti
sekjuritizovanih izloženosti;
4) zadržavanje tranše prvog gubitka i, ako je
potrebno, drugih tranši iste ili veće rizičnosti koje ne dospevaju pre
onih koje su prenete ili prodate investitorima, pri čemu ukupan iznos
koji se zadržava iznosi najmanje 5% nominalne vrednosti
sekjuritizovanih izloženosti;
5) zadržavanje izloženosti prvog gubitka u iznosu od najmanje 5% svake sekjuritizovane izloženosti u sekjuritizaciji.
Neto ekonomski udeo izračunat na početku sekjuritizacije održava se na tom nivou na kontinuiranoj osnovi.
Neto ekonomski udeo, uključujući zadržane pozicije,
udele ili izloženosti ne može biti predmet kreditne zaštite, interne
zaštite ili prodaje, niti može postojati kratka pozicija po tom osnovu.
Neto ekonomski udeo vanbilansnih stavki utvrđuje se na osnovu njihove hipotetičke vrednosti.
Ni za jednu sekjuritizaciju se zahtevi za zadržavanjem ne primenjuju više puta.
204. Izuzetno od tačke 203. ove odluke, smatra se da
uslov iz te tačke ispunjava na konsolidovanoj osnovi matično društvo
koje je banka iz Republike Srbije ili Evropske Unije, ako ovo društvo
ili podređeno društvo tog društva, kao inicijator ili sponzor,
sekjuritizuje izloženosti više banaka, investicionih društava ili
finansijskih institucija koje su uključene u superviziju na
konsolidovanoj osnovi.
Tretman iz stava 1. se primenjuje samo ako banke,
investiciona društva ili finansijske institucije čije su izloženosti
sekjuritizovane, ispunjavaju uslove iz tačke 210. ove odluke i ako su
inicijatoru ili sponzoru i matičnom društvu iz stava 1. ove tačke
blagovremeno obelodanile informacije neophodne za ispunjavanje uslova
iz tačke 211. te odluke.
205. Tačka 203. ove odluke se ne primenjuje ako su
dužnici sekjuritizovanih izloženosti, odnosno ako za njih u celosti,
bezuslovno i neopozivo garantuju sledeća lica:
1) država ili centralna banka;
2) jedinica teritorijalne autonomije i lokalne samouprave ili javno administrativno telo;
3) banka kojoj je, u skladu sa odeljkom 1. ove glave, dodeljen ponder rizika 50% ili niži;
4) međunarodna razvojna banka.
Tačka 203. ove odluke ne primenjuje se ni na
transakcije koje su zasnovane na jasnom, transparentnom i dostupnom
indeksu, gde su odnosni instrumenti isti kao oni koji čine berzanski
indeks ili su instrumenti kojima se trguje na priznatim berzama, osim
sekjuritizovanih pozicija.
206. Banka je dužna da pre i nakon ulaganja, bude u
potpunosti upoznata sa svakom od svojih sekjuritizovanih pozicija, kao
i da ima uspostavljena interna akta u skladu sa svojom knjigom
trgovanja, bankarskom knjigom i rizičnim profilom ulaganja u
sekjuritizovane pozicije u cilju analize i izveštavanja o:
1) informacijama koje u skladu s tačkom 203.
ove odluke objavljuje inicijator ili sponzor radi izračunavanja neto
ekonomskog udela koji zadržava na kontinuiranoj osnovi tokom
sekjuritizacije;
2) rizičnim karakteristikama pojedinačnih sekjuritizovanih pozicija;
3) rizičnim karakteristikama odnosnih izloženosti sekjuritizovane pozicije;
4) reputaciji i realizovanim gubicima iz
ranijih sekjuritizacija inicijatora ili sponzora u odnosnim klasama
izloženosti koje su osnova sekjuritizovane pozicije;
5) izveštajima i obelodanjivanju inicijatora
ili sponzora ili njihovih servisera, u vezi sa detaljnom analizom
sekjuritizovanih izloženosti i, ako je primenljivo, o kvalitetu
sredstava obezbeđenja tih sekjuritizovanih izloženosti;
6) ako je primenljivo, metodologiji i
načelima na kojima se zasniva vrednovanje sredstava obezbeđenja
sekjuritizovanih izloženosti, kao i internim aktima inicijatora ili
sponzora kojima se obezbeđuje nezavisnost procenjivača;
7) svim strukturnim karakteristikama
sekjuritizacije koje mogu značajno da utiču na kvalitet
sekjuritizovanih pozicija banke, kao što su ugovoreni redosled isplate
i uslovi za ovu isplatu, kreditna poboljšanja, poboljšanja likvidnosti,
uticaj tržišne vrednosti na prava i obaveze učesnika u sekjuritizaciji (
market value triggers
) i specifične definicije statusa neizmirenja obaveza.
207. Banka je dužna da redovno sprovodi stres testiranje u skladu sa svojim sekjuritizovanim pozicijama.
Za sprovođenje stres testiranja iz stava 1. ove tačke
banka može da koristi finansijske modele koje je razvila agencija za
rejting ako može da dokaže da je pre investiranja ocenila sve
relevantne pretpostavke i strukturu modela, kao i da je u potpunosti
upoznata sa metodologijom, pretpostavkama i rezultatima modela.
208. Banka je dužna da u cilju urednog i
kontinuiranog praćenja informacija o izloženostima sekjuritizovanih
pozicija (osim kada je inicijator ili sponzor ili inicijalni
zajmodavac), uspostavi procedure u skladu sa svojom knjigom trgovanja,
bankarskom knjigom i rizičnim profilom ulaganja u te pozicije.
Informacije iz stava 1, ako je primenljivo, obuhvataju:
- vrstu izloženosti,
- procenat kredita koji nisu naplaćeni a dospeli su pre 30, 60 ili 90 dana,
- stopu nastupanja statusa neizmirenja obaveza,
- procenat prevremeno otplaćenih kredita,
- kredite koji su u postupku prinudne naplate,
- vrstu i iskorišćenost sredstava obezbeđenja,
- distribuciju učestalosti, odnosno procenat ili broj
opservacija za svaku od kreditnih ocena ili drugih mera kreditne
sposobnosti odnosnih izloženosti,
- sektorsku i geografsku diversifikaciju,
- distribuciju učestalosti, odnosno procenat ili broj
opservacija za svaku vrednost LTV pokazatelja (odnos iznosa kredita i
procenjene tržišne vrednosti odnosnog sredstva obezbeđenja) sa
rasponima koji omogućavaju adekvatnu analizu osetljivosti.
U slučaju kada su odnosne izloženosti sekjuritizovane
pozicije, banka je dužna da raspolaže informacijama navedenim u
prethodnom stavu ove tačke ne samo o odnosnim tranšama u
sekjuritizaciji (npr. podacima o izdavaocu i kreditnom kvalitetu), već
i o karakteristikama i performansama odnosnog skupa izloženosti tih
tranši.
Banka je dužna da primenjuje iste kriterijume analize
prilikom učestvovanja u sekjuritizaciji ili pružanja usluga
pokroviteljstva, za ABCP/tranše sekjuritizacije koje je kupila od
trećih lica, bez obzira da li namerava da ove pozicije drži u knjizi
trgovanja ili u bankarskoj knjizi.
209. Narodna banka Srbije će banci koja ne ispunjava
uslove iz tač. 203. do 208. ili tačke 211. ove odluke, odrediti dodatni
ponder rizika od najmanje 250% (sa gornjom granicom od 1.250%) koji se
primenjuje na relevantne sekjuritizovane pozicije, koji će se
primenjivati za potrebe obračuna iz tač. 215. stav 7. i 340. te odluke,
pri čemu će navedeni ponder rizika postepeno povećavati sa svakim
sledećim nepoštovanjem uslova u vezi sa detaljnom analizom iz tač. 206.
do 208. te odluke.
b) Zahtev za banku sponzora ili inicijatora
210. Banka sponzor, odnosno banka inicijator je dužna
da za izloženosti koje će biti sekjuritizovane primenjuje kriterijume
za odobravanje plasmana, postupke za izmenu uslova, obnavljanje i
refinansiranje plasmana, u skladu sa odlukom kojom se uređuje
upravljanje rizicima banke, koje primenjuje za izloženosti koje vodi u
svojoj bankarskoj knjizi.
Na banku inicijatora koja ne ispunjava kriterijume iz
stava 1. ove tačke, ne primenjuju se odredbe iz tačke 215. stav 1. ove
odluke i ona ne može iz obračuna kapitalnih zahteva da isključi
sekjuritizovane izloženosti.
211. Banka sponzor, inicijator ili inicijalni
zajmodavac, dužna je da obelodani investitorima informacije o
aktivnostima u vezi sa održavanjem neto ekonomskog udela u
sekjuritizaciji u skladu s tačkom 203. ove odluke.
Banka iz stava 1. ove tačke je dužna da investitorima
obezbedi pristup svim relevantnim podacima o kreditnom kvalitetu i
performansama pojedinačnih odnosnih izloženosti, tokovima gotovine,
sredstvima obezbeđenja za sekjuritizovane izloženosti, kao i
informacije potrebne za kvalitetno sprovođenje stres testova u vezi sa
tokovima gotovine i vrednošću korišćenih sredstava obezbeđenja.
Podatke iz stava 2. ove tačke banka definiše za datu
sekjuritizaciju na datum sekjuritizacije, a posle tog datuma, ako je to
potrebno zbog karakteristika sekjuritizacije.
3. Korišćenje kreditnih rejtinga
212. Banka može da koristi kreditni rejting agencije
za rejting za dodeljivanje pondera kreditnog rizika sekjuritizovanim
pozicijama samo ako je Narodna banka Srbije priznala podobnost
kreditnih rejtinga izabrane agencije za rejting za ove potrebe.
213. Banka može za potrebe izračunavanja iznosa
rizikom ponderisanih izloženosti sekjuritizovanih pozicija u skladu sa
pododeljkom 4. ovog odeljka, da koristi kreditne rejtinge ako su
ispunjeni sledeći uslovi:
- ne postoji neusklađenost između vrsta plaćanja na
koje se odnosi kreditni rejting i onih na koje banka ima pravo na
osnovu ugovora iz kojeg proizilazi sekjuritizovana pozicija;
- agencija za rejting objavljuje analize gubitaka i
novčanih tokova, osetljivost rejtinga na promene u odnosnim
pretpostavkama, uključujući performanse odnosnog skupa imovine, kao i
kreditne rejtinge, procedure, metodologije, pretpostavke i ključne
elemente na kojima se zasnivaju procene kreditnih rejtinga ove
agencije, pri tome se informacije koje su dostupne samo ograničenom
broju lica ne smatraju objavljenim informacijama, a kreditni rejtinzi
su uključeni u tranzitivnu matricu te agencije;
- kreditni rejting se ne zasniva delimično niti u
celosti na nematerijalnoj zaštiti koju pruža sama banka - u tom
slučaju, relevantna pozicija se, za potrebe obračuna rizikom
ponderisanih izloženosti, smatra pozicijom bez rejtinga.
214. Banka može izabrati jednu ili više agencija za
rejting čije će kreditne rejtinge koristiti prilikom izračunavanja
iznosa rizikom ponderisanih izloženosti za sekjuritizovane pozicije.
Banka je dužna da kreditne rejtinge izabrane agencije
dosledno i neprekidno koristi za sve svoje sekjuritizovane pozicije u
skladu sa sledećim:
- banka ne može u okviru iste sekjuritizacije za
pozicije u različitim tranšama da koristi kreditne rejtinge više
različitih agencija za rejting;
- ako za istu poziciju postoje dva kreditna rejtinga
koja su dodelile izabrane agencije za rejting i koji se, prema
rasporedu kreditnih rejtinga u nivoe kreditnog kvaliteta, odnose na
različite pondere rizika - banka je dužna da koristi onaj kome odgovara
veći ponder rizika;
- ako za istu poziciju postoji tri ili više kreditnih
rejtinga koje su dodelile izabrane agencije za rejting i koji se, prema
rasporedu kreditnih rejtinga u nivoe kreditnog kvaliteta, odnose na
različite pondere rizika, banka je dužna da koristi manji od dva
najveća pondera rizika, a ako se odnose na isti ponder rizika - banka
koristi taj ponder;
- banka ne sme zahtevati niti na drugi način uticati na povlačenje nepovoljnih rejtinga.
Ako je podobna kreditna zaštita u skladu sa odeljkom
3. ove glave pružena direktno društvu za sekjuritizaciju, a obuhvaćena
je kreditnim rejtingom pozicije izabrane agencije za rejting, banka
može da koristi ponder rizika koji odgovara ovom kreditnom rejtingu,
pri čemu ne može tu kreditnu zaštitu priznavati za druge namene. Banka
ne može koristiti kreditni rejting koji uzima u obzir efekte kreditne
zaštite koja nije pružena društvu za sekjuritizaciju već direktno
sekjuritizovanoj poziciji.
4. Obračun rizikom ponderisanih izloženosti za sekjuritizovane pozicije
215. Ako je prenela značajan kreditni rizik po osnovu
sekjuritizovanih izloženosti u skladu sa uslovima iz pododeljka 1. ovog
odeljka, banka inicijator može da:
1) u slučaju tradicionalne sekjuritizacije,
iz obračuna iznosa rizikom ponderisanih izloženosti i, ako je
primenljivo, iznosa očekivanog gubitka, isključi izloženosti koje su
predmet sekjuritizacije;
2) u slučaju sintetičke sekjuritizacije,
izračuna iznos rizikom ponderisanih izloženosti, i ako je primenljivo,
iznos očekivanog gubitka za sekjuritizovane izloženosti, u skladu sa
pododeljkom 5. ovog odeljka.
Ako primenjuje tretman iz stava 1. ove tačke, banka
inicijator je dužna da izračuna iznos rizikom ponderisanih izloženosti
za pozicije koje može da ima u sekjuritizaciji u skladu sa ovim
odeljkom.
Ako banka inicijator nije prenela značajan kreditni
rizik po osnovu sekjuritizovanih izloženosti ili ne primenjuje tretman
iz stava 1. ove tačke, ona ne računa iznos rizikom ponderisanih
izloženosti za pozicije koje može da ima u sekjuritizaciji, već
uključuje sekjuritizovane izloženosti u obračun rizikom ponderisanih
izloženosti kao da nisu sekjuritizovane.
Ako banka ima izloženost po osnovu različitih tranši
u sekjuritizaciji, izloženost po osnovu svake tranše smatra se posebnom
sekjuritizovanom pozicijom. Pružaoci kreditne zaštite sekjuritizovanim
pozicijama smatraju se imaocima sekjuritizovanih pozicija. Banka je
dužna da u sekjuritizovane pozicije uključi izloženosti u
sekjuritizaciji po osnovu kamatnih ili valutnih finansijskih derivata.
Iznos rizikom ponderisanih izloženosti za
sekjuritizovane pozicije uključuje se u obračun ukupnog iznosa rizikom
ponderisanih izloženosti banke, osim u slučajevima kada se ove pozicije
tretiraju kao odbitna stavka od osnovnog akcijskog kapitala.
Rizikom ponderisana izloženost za sekjuritizovane
pozicije izračunava se tako što se iznos izloženosti, izračunat u
skladu s tačkom 216. ove odluke, pomnoži odgovarajućim ukupnim ponderom
rizika.
Ukupan ponder rizika predstavlja zbir pondera rizika
određenih u ovom pododeljku i dodatnih pondera rizika u skladu s tačkom
209. ove odluke.
216. Iznos izloženosti po osnovu sekjuritizovanih pozicija jednak je:
1) u slučaju da banka koristi standardizovani pristup:
- za bilansne izloženosti - neto knjigovodstvenoj vrednosti (bruto
knjigovodstvenoj vrednosti umanjenoj za iznos specifičnih prilagođavanja za kreditni rizik)
sekjuritizovanih pozicija,
- za vanbilansne izloženosti - bruto knjigovodstvenoj vrednosti
umanjenoj za iznos specifičnih prilagođavanja za kreditni rizik za vanbilansne stavke pomnoženoj
faktorima konverzije propisanim ovom odlukom, pri čemu je banka dužna da koristi faktor konverzije
100%, ako nije drugačije propisano;
2) u slučaju da banka koristi IRB pristup:
- za bilansne izloženosti - bruto knjigovodstvenoj vrednosti sekjuritizovanih pozicija,
- za vanbilansne izloženosti - bruto
knjigovodstvenoj vrednosti pomnoženoj faktorima konverzije propisanim
ovom odlukom, pri čemu je banka dužna da koristi faktor konverzije
100%, ako nije drugačije propisano;
3) u slučaju izloženosti riziku druge
ugovorne strane koje proizilaze iz finansijskih derivata navedenih u
Prilogu 1 ove odluke iznos izloženosti se izračunava u skladu sa
odeljkom 5. te odluke.
Ako banka ima dve ili više sekjuritizovanih pozicija
koje se preklapaju, dužna je da, do iznosa u kojem se te pozicije
preklapaju, u obračun rizikom ponderisanih izloženosti uključi samo
poziciju, ili deo pozicije, kojoj odgovara viši iznos rizikom
ponderisanih izloženosti. Banka može priznati ovo preklapanje između
kapitalnih zahteva za specifični rizik za pozicije iz knjige trgovanja
i kapitalnih zahteva za sekjuritizovane pozicije iz bankarske knjige,
pod uslovom da je u mogućnosti da izračuna i uporedi kapitalne zahteve
za relevantne pozicije. Preklapanjem se, u smislu ovog stava, smatra
slučaj kada pozicije, u potpunosti ili delimično, predstavljaju
izloženost istom riziku tako da, do iznosa u kom se preklapaju, postoji
samo jedna izloženost.
Ako se tačka 213. stav 1. alineja treća ove odluke
odnosi na pozicije u ABCP programu, banka može primenjivati ponder
rizika koji je dodeljen okvirnoj liniji za likvidnost radi
izračunavanja rizikom ponderisane izloženosti za ABCP program, pod
uslovom da je 100% ABCP programa pokriveno tom ili drugim linijama za
likvidnost i da su sve te linije za likvidnost jednako rangirane kao
ABCP program tako da se te pozicije preklapaju. Banka je dužna da
obavesti Narodnu banku Srbije ako primenjuje ovaj tretman, kao i o
načinu na koji ga sprovodi.
217. Ako je sekjuritizovana pozicija predmet
materijalne ili nematerijalne kreditne zaštite, banka može priznati
takvu zaštitu u skladu sa odeljkom 3. ove glave, ako su ispunjeni
uslovi iz tog i ovog odeljka.
Podobna materijalna kreditna zaštita je ograničena na
finansijsku imovinu koja se priznaje za potrebe prilagođavanja rizikom
ponderisanih izloženosti u standardizovanom pristupu kreditnom riziku i
koja ispunjava uslove propisane u odeljku 3. ove glave.
Podobna nematerijalna kreditna zaštita i podobni
pružaoci nematerijalne kreditne zaštite su oni koji su definisani kao
podobni u odeljku 3. ove glave i ukoliko su ispunjeni uslovi iz tog
odeljka.
Izuzetno od stava 3. ove tačke, podobni pružaoci
nematerijalne kreditne zaštite iz tačke 149. ove odluke, osim QCCP
lice, ne mogu imati raspoloživi kreditni rejting izabrane agencije za
rejting kome odgovara nivo kreditnog kvaliteta lošiji od 3, odnosno
lošiji od 2 u trenutku inicijalnog priznavanja kreditne zaštite. Ako
banka ima saglasnost Narodne banke Srbije za primenu IRB pristupa na
direktne izloženosti prema pružaocima kreditne zaštite, ona može
proceniti podobnost pružaoca nematerijalne kreditne zaštite iz ovog
stava poređenjem PD parametra ovog lica sa PD parametrima mapiranim na
nivoe kreditnog kvaliteta.
Izuzetno od stava 3. ove tačke, društvo za
sekjuritizaciju se smatra podobnim pružaocem kreditne zaštite ako
poseduje imovinu koja se priznaje kao podobna finansijska imovina i nad
kojom ne postoje (potencijalna) prava koja su nadređena ili jednaka
potencijalnim pravima banke korisnika nematerijalne kreditne zaštite,
pri čemu su ispunjeni svi uslovi za priznavanje finansijske imovine kao
podobne kreditne zaštite iz odeljka 3. ove glave. U navedenim
slučajevima GA (vrednost instrumenta nematerijalne kreditne zaštite
korigovana za faktor volatilnosti za valutnu neusklađenost i faktor
ročne neusklađenosti u skladu sa odeljkom 3. ove glave) je jednaka
tržišnoj vrednosti te imovine prilagođenoj za volatilnost, a g (ponder
kreditnog rizika koji se u skladu sa standardizovanim pristupom
dodeljuje izloženostima prema pružaocu kreditne zaštite) se određuje
kao ponderisani prosečni ponder rizika koji bi se primenjivao na tu
imovinu u skladu sa standardizovanim pristupom.
218. Banka sponzor ili banka inicijator
sekjuritizacije koja primenjuje tačku 215. ove odluke pri obračunu
rizikom ponderisanih izloženosti ili koja je prodala instrumente iz
svoje knjige trgovanja i u skladu sa time više nije dužna da drži
kapital za pokriće rizika po osnovu tih instrumenata, ne može da, u
cilju smanjenja potencijalnih ili stvarnih gubitaka investitora, pruža
podršku sekjuritizaciji van svojih ugovorenih obaveza. Ne smatra se da
je transakcijom pružena podrška ako je ona izvršena pod tržišnim
uslovima i uzeta u obzir pri proceni prenosa značajnog rizika. Banka je
dužna da za svaku takvu transakciju sprovede analizu njenog odobravanja
i procene kreditnog rizika, nezavisno od toga da li predstavlja
pružanje podrške ili ne, kao i da o tome obavesti Narodnu banku Srbije.
Pri određivanju da li je transakcija strukturirana na način da pruža
podršku, banka je dužna da razmotri najmanje sledeće:
- cenu otkupa,
- kapital i likvidnost banke pre i posle otkupa,
- kvalitet sekjuritizovanih izloženosti,
- kvalitet sekjuritizovanih pozicija,
- uticaj podrške na gubitke za koje se očekuje da će snositi inicijator u odnosu na investitore.
Ako banka inicijator ili sponzor ne postupi u skladu
sa stavom 1. ove tačke dužna je da za datu sekjuritizaciju drži
najmanje toliko kapitala za sve odnosne sekjuritizovane izloženosti kao
da one nisu sekjuritizovane.
a) Obračun iznosa rizikom ponderisanih izloženosti primenom standardizovanog pristupa
219. Banka je dužna da izračunava iznos rizikom
ponderisanih izloženosti za sekjuritizovane i resekjuritizovane
pozicije sa rejtingom tako što iznosima izloženosti dodeljuje
odgovarajuće pondere rizika u skladu sa tabelom 18. a na osnovu procene
kreditnog rizika pozicije u skladu s tač. 212. do 214. ove odluke.
Tabela 18.
Nivo kreditnog kvaliteta
1
2
3
4 (samo za kreditne rejtinge koji nisu kratkoročni)
Svi ostali nivoi kreditnog kvaliteta
Sekjuritizovane pozicije
20%
50%
100%
350%
1,250%
Resekjuritizovane pozicije
40%
100%
225%
650%
1,250%
Banka je dužna da prilikom izračunavanja iznosa
rizikom ponderisanih izloženosti za sekjuritizovane pozicije bez
rejtinga primenjuje ponder rizika 1.250%.
Izuzetno od stava 2. ove tačke, banka može za
pozicije bez rejtinga da koristi pondere rizika propisane tač. 220. do
223. ove odluke, ako su ispunjeni uslovi navedeni u tim tačkama.
Banka inicijator i banka sponzor
220. Izuzetno od tačke 219. ove odluke, banka
inicijator ili banka sponzor može da ograniči iznos rizikom
ponderisanih izloženosti za svoje sekjuritizovane pozicije na iznos
rizikom ponderisanih izloženosti koji bi bio izračunat da odnosne
izloženosti nisu bile sekjuritizovane, pri čemu se na sve izloženosti u
statusu neizmirenja obaveza i izloženosti koje se u skladu s tačkom 56.
te odluke smatraju visokorizičnim izloženostima, primenjuje ponder
rizika 150%.
Tretman pozicija bez rejtinga
221. Banka može, prilikom izračunavanja iznosa
rizikom ponderisanih izloženosti, na sekjuritizovanu poziciju bez
rejtinga da primeni ponderisani prosek pondera rizika koji bi bili
primenjeni na sekjuritizovane izloženosti primenom standardizovanog
pristupa kreditnom riziku od strane banke koja drži izloženosti,
pomnožen pokazateljem koncentracije, pod uslovom da je u svakom
trenutku upoznata sa strukturom skupa sekjuritizovanih izloženosti.
Pokazatelj koncentracije predstavlja odnos zbira
nominalnih iznosa svih tranši i zbira nominalnih iznosa tranši nižeg
ili jednakog prava prvenstva u naplati kao tranša u kojoj je pozicija,
uključujući i tu tranšu.
Utvrđeni ponder rizika, iz stava 1. ove tačke, ne sme
biti veći od 1.250% niti manji od pondera rizika primenjenog na tranšu
sa rejtingom koja je višeg ranga. Ako banka ne može da utvrdi pondere
rizika koji bi bili primenjeni na sekjuritizovane izloženosti, primenom
standardizovanog pristupa kreditnom riziku, dužna je da na poziciju
primeni ponder rizika 1.250%.
Tretman sekjuritizovanih pozicija u tranšama drugog gubitka ili višeg ranga u ABCP programu
222. Ako su ispunjeni uslovi iz tačke 223. ove odluke
za primenu povoljnijeg tretmana za slučajeve okvirnih linija za
likvidnost, na sekjuritizovane pozicije koje ispunjavaju uslove
propisane stavom 2. ove tačke, banka može da primeni veći od sledeća
dva pondera rizika:
- 100% ili
- najveći ponder rizika koji bi bio primenjen na bilo
koju sekjuritizovanu izloženost od strane banke koja ima tu izloženost
primenom standardizovanog pristupa.
Banka može primeniti ponder iz stava 1. ove tačke ako su ispunjeni sledeći uslovi:
- sekjuritizovana pozicija je u tranši koja je
pozicija drugog gubitka ili višeg ranga, pri čemu tranša prvog gubitka
pruža značajno kreditno poboljšanje tranši drugog gubitka,
- nivo kreditnog kvaliteta sekjuritizovane pozicije je u skladu sa standardizovanim pristupom 3 ili bolji,
- banka nema istovremeno i sekjuritizovanu poziciju u tranši prvog gubitka.
Tretman okvirnih linija za likvidnost bez rejtinga
223. Banka može, prilikom utvrđivanja iznosa
izloženosti sekjuritizovanih pozicija bez rejtinga u obliku okvirne
linije za likvidnost, na nominalni iznos okvirne linije za likvidnost
da primeni faktor konverzije 50% samo ako su ispunjeni sledeći uslovi:
1) u dokumentaciji okvirne linije za
likvidnost su jasno definisani uslovi pod kojima se sredstva iz ove
linije mogu povlačiti, odnosno koristiti;
2) okvirna linija ne može biti korišćena u
cilju pružanja kreditne podrške za pokriće gubitaka koji su već
postojali u trenutku povlačenja sredstava (npr. za pružanje likvidnosti
izloženostima koje su u statusu neizmirenja obaveza u trenutku
povlačenja sredstava ili za kupovinu imovine po ceni većoj od fer
vrednosti);
3) okvirna linija se može koristiti samo za
finansiranje privremenih razlika između novčanih priliva i odliva, a ne
za trajno ili redovno finansiranje sekjuritizacije;
4) otplata povučenih sredstava po osnovu
okvirne linije nije podređena potraživanjima investitora (osim
potraživanjima po osnovu kamatnih ili valutnih finansijskih derivata,
naknada ili sličnih plaćanja), niti je predmet otpisa ili odlaganja
plaćanja;
5) okvirna linija za likvidnost ne može biti
iskorišćena ako su već iskorišćena sva primenljiva kreditna poboljšanja
okvirne linije za likvidnost;
6) ugovor koji se odnosi na okvirnu liniju za likvidnost sadrži odredbu kojom se:
- automatski smanjuje iznos koji može da bude povučen za iznos izloženosti koje su u statusu neizmirenja obaveza ili
- ako je reč o skupu sekjuritizovanih
izloženosti koja se sastoji od instrumenata sa rejtingom, ukida okvirna
linija ako prosečan kvalitet ovog skupa padne ispod nivoa kreditnog
kvaliteta 3.
Banka je dužna da na sekjuritizovane pozicije u
obliku okvirnih linija za likvidnost bez rejtinga iz stava 1. ove tačke
primeni najveći ponder rizika koji bi bio primenjen od strane banke
koja drži odnosne izloženosti u skladu sa standardizovanim pristupom.
Prilikom utvrđivanja iznosa izloženosti po osnovu
okvirne linije za likvidnost, banka može da primeni faktor konverzije
0% na nominalni iznos okvirne linije za likvidnost ako su, pored uslova
propisanih stavom 1. ove tačke, ispunjeni i sledeći uslovi:
- banka okvirnu liniju može bezuslovno da otkaže,
- otplate povučenih sredstava po osnovu okvirne
linije imaju prvenstvo naplate u odnosu na sva druga potraživanja iz
novčanih tokova po osnovu sekjuritizovanih izloženosti.
Dodatni kapitalni zahtevi po osnovu sekjuritizacije revolving izloženosti koje sadrže odredbu o prevremenoj otplati
224. Ako banka inicijator vrši sekjuritizaciju
revolving izloženosti iz ugovora o sekjuritizaciji koji sadrži odredbu
o prevremenoj otplati, dužna je da pored iznosa rizikom ponderisanih
izloženosti za sekjuritizovane pozicije, izračunava dodatni iznos
rizikom ponderisanih izloženosti u skladu s tač. 225. do 232. ove
odluke zbog mogućeg povećanja nivoa kreditnog rizika kojem je izložena
usled mogućnosti prevremene otplate.
225. Banka je dužna da izračuna iznos rizikom
ponderisanih izloženosti u odnosu na zbir iznosa izloženosti udela
inicijatora i udela investitora.
Ako sekjuritizovane izloženosti sadrže revolving i
nerevolving izloženosti, banka inicijator je dužna da na deo skupa
odnosne imovine koji sadrži revolving izloženosti primenjuje odredbe iz
tač. 226. do 230. ove odluke.
Iznos izloženosti udela inicijatora je iznos
izloženosti onog ugovorenog dela skupa povučenih iznosa koji su
sekjuritizovani, a čije učešće u ukupnom iznosu skupa imovine koja je
sekjuritizovana služi za određivanje učešća novčanih tokova koji
proizilaze iz naplate glavnice i kamata, kao i drugih iznosa koji nisu
raspoloživi za isplatu investitorima. Udeo inicijatora ne sme biti
podređen udelu investitora. Iznos izloženosti udela investitora je
iznos izloženosti preostalog dela skupa povučenih iznosa, koji ne
obuhvata udeo inicijatora.
Iznos rizikom ponderisanih izloženosti koji se odnosi
na iznos izloženosti udela inicijatora obračunava se kao proporcionalna
izloženost u odnosnim izloženostima kao da one nisu sekjuritizovane.
226. Banka inicijator nije dužna da obračunava
dodatni iznos rizikom ponderisanih izloženosti, odnosno da primenjuje
odredbe iz tačke 224. ove odluke, u slučaju sledećih vrsta
sekjuritizacije:
- sekjuritizacije revolving izloženosti kod kojih
investitor ostaje u potpunosti izložen svim budućim povlačenjima
sredstava od strane dužnika, tako da se rizik povezan sa odnosnim
izloženostima ne vraća banci inicijatoru u slučaju nastupanja događaja
koji u skladu sa ugovorom pokreće prevremenu otplatu,
- sekjuritizacije kod kojih se odredba prevremene
otplate pokreće samo u slučaju nastanka događaja koji nisu povezani sa
performansama sekjuritizovane imovine ili banke inicijatora, kao što su
promene u poreskim ili drugim propisima.
227. Ako banka inicijator računa dodatni kapitalni
zahtev u skladu s tačkom 224. ove odluke, ukupan iznos rizikom
ponderisanih izloženosti za njene pozicije u udelima investitora i onih
izračunatih u skladu sa tom tačkom ne može biti veći od većeg od
sledeća dva iznosa:
- iznosa rizikom ponderisanih izloženosti izračunatog za njene pozicije u udelu investitora i
- iznosa rizikom ponderisanih izloženosti, za njene
pozicije u udelu investitora, koji bi bio izračunat da odnosne
izloženosti nisu bile sekjuritizovane.
Neto dobici od kapitalizovanog budućeg prihoda od
sekjuritizovane imovine koji se isključuju iz vrednosti kapitala banke
u skladu s tačkom 11. ove odluke, ne uključuju se u obračun iz stava 1.
ove tačke.
228. Dodatni iznos rizikom ponderisanih izloženosti,
koji je banka dužna da izračunava u skladu s tačkom 224. ove odluke,
izračunava se množenjem:
- iznosa izloženosti udela investitora,
- odgovarajućeg faktora konverzije propisanog tač. 230. do 232. te odluke i
- ponderisanog proseka pondera rizika koji bi bio primenjen na odnosne izloženosti u slučaju da nisu bile sekjuritizovane.
229. Odredba o prevremenoj otplati smatra se kontrolisanom ako su ispunjeni sledeći uslovi:
1) banka inicijator je uspostavila
odgovarajući plan kapitala i plan likvidnosti koji obezbeđuje dovoljan
nivo kapitala i likvidnosti u slučaju prevremene otplate;
2) za vreme trajanja sekjuritizacije
inicijator i investitor, proporcionalno svojim udelima, učestvuju u
naplati kamata i glavnice, u troškovima, gubicima i naplatama po osnovu
stanja potraživanja na jedan ili više referentnih datuma tokom svakog
meseca;
3) period otplate nakon aktiviranja odredbe o
prevremenoj otplati je dovoljno dug, odnosno smatra se da će tokom tog
perioda 90% ukupnog duga (udela inicijatora i investitora) preostalog u
trenutku započinjanja prevremene otplate biti otplaćeno ili će biti
proglašen status neizmirenja obaveza;
4) dinamika otplate nije brža od dinamike
koja bi bila postignuta jednakim otplatama glavnice u periodu iz stava
1. odredbe pod 3) ove tačke.
230. U slučaju sekjuritizacije izloženosti prema
fizičkim licima koje banka može bezuslovno i bez prethodne najave
otkazati, a koja sadrži odredbu o prevremenoj otplati koja se pokreće
padom iznosa marže ispod utvrđenog nivoa, banka je dužna da poredi
tromesečni prosek iznosa marže sa nivoima na kojima se zahteva
održavanje iznosa marže.
Za potrebe ove tačke i tačke 231. ove odluke pod
iznosom marže podrazumeva se razlika svih prihoda i rashoda nastalih po
osnovu sekjuritizovanih izloženosti.
Ako nije ugovoreno održavanje iznosa marže na
određenom nivou, smatra se da je taj nivo 4,5 procentna poena iznad
nivoa iznosa marže na kojem se pokreće prevremena otplata.
Banka je dužna da primeni faktor konverzije koji je
određen realizovanim tromesečnim prosekom iznosa marže u skladu sa
sledećom tabelom:
Tabela 19.
Tromesečni prosek iznosa marže
Faktori konverzije
Sekjuritizacija sa odredbom o prevremenoj otplati koja je kontrolisana
Sekjuritizacija sa odredbom o prevremenoj otplati koja nije
kontrolisana
Iznad nivoa A
0%
0%
Nivo A
1%
5%
Nivo B
2%
15%
Nivo V
10%
50%
Nivo G
20%
100%
Nivo D
40%
100%
Utvrđivanje tromesečnog proseka iznosa marže vrši se na sledeći način:
- nivo A predstavlja iznose marže koji su manji od 133,33%, ali nisu manji od 100% nivoa održavanja;
- nivo B predstavlja iznose marže koji su manji od 100%, ali nisu manji od 75% nivoa održavanja;
- nivo V predstavlja iznose marže koji su manji od 75%, ali nisu manji od 50% nivoa održavanja;
- nivo G predstavlja iznose marže koji su manji od 50%, ali nisu manji od 25% nivoa održavanja i
- nivo D predstavlja iznose marže koji su manji od 25% nivoa održavanja.
231. U slučaju sekjuritizacije izloženosti prema
fizičkim licima koje banka može bezuslovno i bez prethodne najave
otkazati, a koja sadrži odredbu o prevremenoj otplati koja se pokreće
drugim iznosom koji nije tromesečni prosek iznosa marže, banka može,
samo uz saglasnost Narodne banke Srbije, da primeni alternativni metod
za utvrđivanje faktora konverzije pri čemu ovaj metod mora biti sličan
metodu iz tačke 230. ove odluke i moraju biti ispunjeni sledeći uslovi:
- ovaj metod je primereniji jer banka može da
odrediti iznos koji je, u smislu pokretanja odredbe o prevremenoj
otplati, ekvivalentan nivou održavanja iznosa marže;
- taj metod omogućava utvrđivanja uvećane izloženosti
banke kreditnom riziku po osnovu aktiviranja odredbe o prevremenoj
otplati, koja je jednako konzervativna kao ona obračunata u skladu s
tačkom 230. ove odluke.
232. Na sve ostale sekjuritizacije revolving
izloženosti (npr. izloženosti prema fizičkim licima koje nisu
bezuslovno otkazive, izloženosti prema privrednim društvima i sl.)
primenjuje se sledeći faktor konverzije:
1) 90%, ako ugovor sadrži odredbu o prevremenoj otplati koja je kontrolisana;
2) 100%, ako ugovor sadrži odredbu o prevremenoj otplati koja nije kontrolisana.
Priznavanje tehnika ublažavanja kreditnog rizika za sekjuritizovane pozicije
233. Ako je pribavljena kreditna zaštita za
sekjuritizovanu poziciju, banka može da prilagodi obračun iznosa
rizikom ponderisanih izloženosti u skladu sa odeljkom 3. ove glave.
Umanjenje iznosa rizikom ponderisanih izloženosti
234. Ako sa na sekjuritizovanu poziciju primenjuje
ponder rizika 1.250% banka može, umesto uključivanja tih pozicija u
obračun iznosa rizikom ponderisanih izloženosti, da prikaže iznos
izloženosti po osnovu tih pozicija kao odbitnu stavku od osnovnog
akcijskog kapitala u skladu s tačkom 13. stav 1. odredba pod 11)
alineja druga ove odluke. Iznos izloženosti po osnovu tih pozicija
banka može umanjiti za efekte kreditne zaštite u skladu s tačkom 233.
ove odluke.
Ako banka primenjuje tretman odbitnih stavki u skladu
s tačkom 13. stav 1. odredba pod 11) alineja druga ove odluke, ona može
od iznosa iz tačke 220. te odluke, kao iznos rizikom ponderisanih
izloženosti koji bi bio izračunat u tom trenutku da sekjuritizovane
izloženosti nisu sekjuritizovane, oduzeti iznos ovih odbitnih stavki
pomnožen sa 12,5.
b) Obračun iznosa rizikom ponderisanih izloženosti primenom IRB pristupa
Redosled korišćenja metoda
235. Banka je dužna da pri izračunavanju iznosa rizikom ponderisanih izloženosti primenjuje sledeći redosled korišćenja metoda:
1) za pozicije sa rejtingom ili pozicije
kojima se može dodeliti izvedeni rejting - primenom metoda zasnovanog
na rejtinzima u skladu s tačkom 237. ove odluke;
2) za pozicije bez rejtinga - uz prethodnu
saglasnost Narodne banke Srbije, primenom metoda supervizorske formule
iz tačke 238. ove odluke, ako tim metodom može da se proceni PD
parametar i, ako je primenljivo, iznos izloženosti i LGD parametar kao
elemente koji se uključuju u supervizorsku formulu u skladu sa
zahtevima za procenu tih parametara prema IRB pristupu u skladu sa
odeljkom 2. ove glave;
3) izuzetno od odredbe pod 2) ovog stava,
samo za pozicije bez rejtinga u ABCP programu (npr. kreditne linije ili
kreditna poboljšanja) banka može, uz prethodnu saglasnost Narodne banke
Srbije, koristiti pristup interne procene u skladu sa stavom 4. ove
tačke;
4) u svim ostalim slučajevima na sve sekjuritizovane pozicije bez rejtinga se primenjuje ponder 1.250%;
5) izuzetno od odredbe pod 4) ovog stava,
banka može računati ponder rizika za poziciju bez rejtinga u ABCP
programu u skladu s tač. 221. ili 222. ove odluke, ako pozicija bez
rejtinga nije u komercijalnom zapisu i ako je obuhvaćena pristupom
interne procene za koji je banka podnela zahtev za dobijanje prethodne
saglasnosti Narodne banke Srbije iz ove tačke, pri tome ukupan iznos
izloženosti na koji se primenjuje ovo izuzeće ne sme biti materijalno
značajan, odnosno mora biti manji od 10% ukupnog iznosa izloženosti na
koji banka primenjuje pristup interne procene i ovo izuzeće banka ne
može više da koristi ako nije dobila prethodnu saglasnost Narodne banke
Srbije za korišćenje pristupa interne procene.
Za potrebe korišćenja izvedenih kreditnih rejtinga,
banka sekjuritizovanoj poziciji bez rejtinga dodeljuje izvedeni
kreditni rejting koji je jednak kreditnom rejtingu sekjuritizovanih
pozicija sa najvišim pravom prvenstva u naplati (u daljem tekstu:
referentne pozicije) koje su prema svim karakteristikama podređene
sekjuritizovanoj poziciji kojoj se dodeljuje izvedeni rejting samo ako
su ispunjeni sledeći uslovi:
1) referentne pozicije su prema svim karakteristikama podređene sekjuritizovanoj poziciji bez rejtinga;
2) rok dospeća referentnih pozicija je jednak
ili duži od roka dospeća pozicija bez rejtinga kojima se dodeljuje
izvedeni rejting;
3) izvedeni rejtinzi se kontinuirano
ažuriraju u cilju odražavanja eventualnih promena u kreditnom rejtingu
referentnih pozicija.
Narodna banka Srbije može dati banci prethodnu
saglasnost za korišćenje pristupa interne procene u skladu stavom 4.
ove tačke, ako su ispunjeni sledeći uslovi:
1) pozicijama u komercijalnim zapisima emitovanim u okviru ABCP programa je dodeljen kreditni rejting;
2) interna procena kreditnog kvaliteta
pozicije zasnovana je na javno dostupnoj metodologiji, jedne ili više
podobnih agencija za rejting, za dodeljivanje rejtinga hartijama od
vrednosti pokrivenim izloženostima koje su iste vrste kao i
sekjuritizovane izloženosti;
3) metodologije iz odredbe pod 2) ovog stava
moraju da uključe i metodologije agencija za rejting koje su dodelile
kreditni rejting komercijalnim zapisima emitovanim u okviru ABCP
programa, pri čemu kvantitativni elementi (kao što su stresni faktori),
korišćeni za procenu kreditnog kvaliteta pozicija, moraju biti najmanje
isto toliko konzervativni kao oni koji su korišćeni u relevantnoj
metodologiji za dodeljivanje rejtinga podobne agencije za rejting;
4) pri razvoju svoje metodologije za interne
procene banka uzima u obzir relevantne javno dostupne metodologije za
dodeljivanja rejtinga agencija za rejting koje dodeljuju rejting
komercijalnim zapisima u ABCP programu, što je dokumentovano i redovno
preispitivano od strane banke na način iz odredbe pod 7) ovog stava;
5) metodologija za interne procene banke
sadrži rejting kategorije, pri čemu je jasno dokumentovana veza između
ovih rejting kategorija i kreditnih rejtinga podobnih agencija za
rejting;
6) banka koristi metodologiju za interne
procene u procesu upravljanja rizicima, uključujući odlučivanje,
informisanje rukovodstva i raspodelu kapitala;
7) nezavisni revizor, agencija za rejting ili
organizacioni deo u banci u čijoj nadležnosti je kontrola ili
upravljanje rizicima obezbeđuju redovnu reviziju procesa interne
procene, kao i kvaliteta internih procena kreditnog kvaliteta pozicija
koje banka ima u ABCP programu, pri čemu je neophodno da je, ako
reviziju procesa obavlja unutrašnja revizija banke ili organizaciona
jedinica u čijoj je nadležnosti upravljanje rizicima, ta organizaciona
jedinica nezavisna od organizacione jedinice odgovorne za ABCP program
i kontakt sa klijentima;
8) banka kontinuirano prati performanse
internih rejtinga u cilju ocene kvaliteta metodologije za interne
procene, kao i u cilju njenog unapređenja ako kreditni kvalitet
pozicija značajno odstupa od onog na koji ukazuju interni rejtinzi;
9) uspostavljeni su standardi za kupovinu
imovine za ABCP program u formi kreditnih i investicionih uputstava, u
skladu s kojim prilikom donošenja odluke o kupovini imovine rukovodilac
ABCP programa uzima u obzir: vrstu imovine koja je predmet kupovine,
vrstu i iznos izloženosti koje proizilaze iz odredbi o okvirnim
linijama za likvidnost i kreditnom poboljšanju, raspodelu gubitaka, kao
i pravnu i ekonomsku odvojenost prenete imovine od pravnog lica koje
prodaje imovinu; pri čemu je sprovedena kreditna analiza rizičnog
profila prodavca imovine koja obuhvata analizu: istorijskih i
očekivanih finansijskih rezultata, trenutnu tržišnu poziciju, očekivanu
konkurentnost, najvišeg nivoa učešća iznosa pozajmljenih sredstava u
iznosu kapitala, novčane tokove, pokriće kamata i kreditni rejting
prodavca, a sprovedena je i procena standarda prodavca za odobravanje
kredita i njegove sposobnosti servisiranja i naplate potraživanja;
10) standardima iz odredbe pod 9) ovog stava su definisani minimalni kriterijumi prihvatljivosti imovine koji naročito:
- zabranjuju kupovinu imovine koja je značajno u docnji ili u statusu neizmirenja obaveza,
- ograničavaju prekomernu koncentraciju prema jednom licu, grupi povezanih lica ili geografskom području,
- ograničavaju rok dospeća imovine koja je predmet kupovine;
11) uspostavljena su interna akta za ABCP
program u vezi sa naplatom potraživanja koja uzimaju u obzir operativnu
sposobnost i kreditni kvalitet servisera, kao i adekvatne metode za
ublažavanje rizika u vezi sa otplatnim kapacitetom prodavca imovine i
servisera naplate (npr. definisanjem odredbe kojom je omogućeno jasno
razdvajanje sredstava koja pripadaju licima uključenim u program u
zavisnosti od utvrđenih promena kreditnog kvaliteta prodavca imovine i
servisera);
12) ukupan procenjeni gubitak skupa imovine
koju ABCP program namerava da kupi uključuje sve potencijalne izvore
rizika, kao što su rizik neizmirenja obaveza i rizik smanjenja
vrednosti potraživanja, pri čemu je banka dužna da formira odvojenu
rezervu za rizik smanjenja vrednosti potraživanja, ako se kreditno
poboljšanje koje pruža prodavac odnosi samo na gubitke po osnovu rizika
neizmirenja obaveza, a postoji značajan rizik smanjenja vrednosti
potraživanja, pri tome su, prilikom utvrđivanja potrebnog nivoa
kreditnog poboljšanja, razmatrane višegodišnje istorijske informacije,
uključujući gubitke, dospela nenaplaćena potraživanja, smanjenja
vrednosti otkupljenih potraživanja i koeficijent obrta potraživanja;
13) ABCP program sadrži odredbe u vezi sa
kupovinom izloženosti a u cilju ublažavanja potencijalnog pogoršanja
kreditnog kvaliteta skupa odnosnih izloženosti, kao što je odredba o
prevremenoj otplati.
U okviru pristupa interne procene, banka pozicije bez
rejtinga razvrstava u jednu od internih rejting kategorija iz stava 3.
odredbe pod 5) ove tačke i dužna je da poziciji bez rejtinga dodeli
izvedeni rejting na osnovu kreditnog rejtinga podobne agencije za
rejting koji odgovara rejting kategoriji u koju je svrstana pozicija.
Ako je prilikom prve procene kreditnog kvaliteta sekjuritizovane
izloženosti izvedenom rejtingu odgovara nivo kreditnog kvaliteta 3 ili
bolji, banka može da koristi ovaj rejting za potrebe obračuna iznosa
rizikom ponderisanih izloženosti primenom pondera rizika iz tabele 20.
iz tačke 237. ove odluke.
Banka koja je dobila saglasnost Narodne banke Srbije
za korišćenje pristupa interne procene, ne može preći na neki od drugih
metoda, osim ako je dokazala Narodnoj banci Srbije da za to ima
opravdane razloge i dobila prethodnu saglasnost Narodne banke Srbije da
pređe na upotrebu nekog drugog metoda.
Najveći kapitalni zahtevi
236. Za banku inicijatora, banku sponzora ili drugu
banku koja računa KIRB, iznos rizikom ponderisanih izloženosti za njene
sekjuritizovane pozicije može biti ograničen na iznos koji bi proizveo
kapitalni zahtev jednak zbiru:
1) 8% iznosa rizikom ponderisanih izloženosti
izračunatih u slučaju da sekjuritizovane izloženosti nisu
sekjuritizovane i da se nalaze u bilansu banke i
2) očekivanih gubitaka za sekjuritizovane izloženosti.
Metod zasnovan na rejtinzima
237. Ako banka za izračunavanje iznosa rizikom
ponderisanih izloženosti koristi metod zasnovan na rejtinzima, iznos
rizikom ponderisanih izloženosti za sekjuritizovane pozicije ili
resekjuritizovane pozicije sa rejtingom dobija se primenom
odgovarajućeg pondera rizika na iznos izloženosti i množenjem tako
dobijenog iznosa sa 1,06.
Banka određuje odgovarajući ponder rizika u skladu sa
sledećom tabelom (Tabela 20), pri čemu je nivo kreditnog kvaliteta
pozicije određen na osnovu tač. 212. do 214. ove odluke.
Tabela 20.
Nivo kreditnog kvaliteta
Sekjuritizovane pozicije
Resekjuritizovane pozicije
Kreditni rejting osim kratkoročnog kreditnog rejtinga
Kratkoročni kreditni rejting
A
B
V
G
D
1
1
7%
12%
20%
20%
30%
2
8%
15%
25%
25%
40%
3
10%
18%
35%
35%
50%
4
2
12%
20%
35%
40%
65%
5
20%
35%
35%
60%
100%
6
35%
50%
50%
100%
150%
7
3
60%
75%
75%
150%
225%
8
100%
100%
100%
200%
350%
9
250%
250%
250%
300%
500%
10
425%
425%
425%
500%
650%
11
650%
650%
650%
750%
850%
ispod 11 i bez rejtinga
1.250%
1.250%
1.250%
1.250%
1.250%
Banka je dužna da primenjuje pondere rizika iz kolone
V iz tabele 20. na pozicije u sekjuritizaciji koje nisu pozicije u
resekjuritizaciji, a kod kojih je efektivan broj sekjuritizovanih
izloženosti manji od 6.
Na ostale sekjuritizovane pozicije koje nisu pozicije
u resekjuritizaciji, primenjuju se ponderi rizika iz kolone B iz tabele
20, osim ako je pozicija u tranši najvišeg ranga u sekjuritizaciji,
kada se primenjuje ponder rizika iz kolone A iz tabele 20.
Na resekjuritizovane pozicije primenjuju se ponderi
rizika iz kolone D, osim ako je resekjuritizovana pozicija u tranši
najvišeg ranga u resekjuritizaciji i nijedna od odnosnih izloženosti
nije resekjuritizovana izloženost, kada se primenjuju ponderi rizika iz
kolone G iz tabele 20.
Prilikom utvrđivanja da li je tranša najvišeg ranga,
banka nije dužna da uzme u obzir dospele iznose po osnovu kamatnih ili
valutnih finansijskih derivata, dospelih naknada i drugih sličnih
plaćanja.
Kod utvrđivanja efektivnog broja sekjuritizovanih
izloženosti, višestruke izloženosti prema jednom dužniku se tretiraju
kao jedna izloženost. Efektivan broj izloženosti se izračunava kao:
N =
(
S
i
EAD
i
)
2
S
i
EAD
i
2
gde je EAD
i
zbir iznosa svih izloženosti prema i-tom dužniku.
U slučaju resekjuritizacije, banka je dužna da
koristi broj sekjuritizovanih izloženosti u skupu imovine koja je
resekjuritizovana, a ne broj odnosnih izloženosti iz inicijalnih
skupova koji su predmet odnosnih sekjuritizovanih izloženosti.
Ako je poznato učešće najveće izloženosti u portfoliju (C
1
), banka može da izračunava efektivan broj izloženosti kao:
N=
1
C
1
Banka može da primenjuje tehnike ublažavanja
kreditnog rizika na sekjuritizovane pozicije u skladu s tačkom 240. ove
odluke, ako su ispunjeni uslovi iz tačke 217. te odluke.
Metod supervizorske formule
238. Ako banka za obračun iznosa rizikom ponderisanih
izloženosti koristi metod supervizorske formule, na sekjuritizovanu
poziciju primenjuje ponder rizika koji ne može biti manji od 20% za
resekjuritizovane pozicije, odnosno 7% za sve ostale sekjuritizovane
pozicije, a koji izračunava kao:
12.5%
×
S(L+T)-S(L)
T
pri čemu je za x£ K
IRBR
:
S(x)=x
odnosno za x
>
K
IRBR
:
gde je:
Za potrebe ove tačke:
1) Beta[x;a,b] predstavlja kumulativnu beta raspodelu sa parametrima
a
i
b
procenjenim za
x
;
2) T predstavlja obuhvat tranše u kojoj banka ima
poziciju i izračunava se kao količnik nominalnog iznosa tranše i zbira
iznosa svih nominalnih iznosa sekjuritizovanih izloženosti, pri čemu se
radi izračunavanja T za finansijske derivate iz Priloga 1 ove odluke,
umesto nominalnog iznosa koristi zbir tekuće izloženosti i potencijalne
izloženosti izračunatih u skladu sa odeljkom 5. ove glave;
3) K
IRBR
je količnik K
IRB
i zbira iznosa svih sekjuritizovanih izloženosti i iskazuje se u decimalnom obliku;
4) L predstavlja nivo kreditnog poboljšanja i
izračunava se kao količnik nominalnog iznosa svih tranši koje su
podređene tranši u kojoj je zadržana pozicija i zbira nominalnih iznosa
svih sekjuritizovanih izloženosti, pri čemu se kapitalizovani budući
prihodi ne uključuju u obračun, a dospela potraživanja od drugih
ugovornih strana po osnovu finansijskih derivata iz Priloga 1 ove
odluke, koji predstavljaju tranše nižeg ranga od tranše u kojoj je
pozicija, banka može da vrednuje prema tekućoj izloženosti (bez
uključivanja potencijalne izloženosti);
5) N je efektivan broj izloženosti izračunat u skladu s tačkom 237. ove odluke;
6) ELGD je prosečan LGD parametar ponderisan iznosom izloženosti i izračunava se kao:
ELGD=
S
i
LGDi
×
EADi
S
i
EADi
pri čemu LGD
i
predstavlja
prosečan LGD parametar svih izloženosti prema i-tom dužniku, gde je LGD
parametar određen u skladu odeljkom 2. ove glave. U slučaju
resekjuritizacije banka je dužna da primeni LGD od 100% na
sekjuritizovane pozicije. Ako rizik neizmirenja obaveza i rizik
smanjenja vrednosti kupljenih potraživanja tretira na grupnoj osnovi
unutar sekjuritizacije, banka je dužna da LGDi izračuna kao ponderisani
prosek LGD parametra za rizik neizmirenja obaveza i LGD parametra od
75% za rizik smanjenja vrednosti potraživanja. Pondere za ove
ponderisane proseke predstavljaju pojedinačni udeli kapitalnih zahteva
za kreditni rizik i rizik smanjenja vrednosti potraživanja.
Ako iznos najveće izloženosti u portfoliju (C
1
)
nije veći od 3% zbira iznosa svih sekjuritizovanih izloženosti banka
može, za potrebe metoda supervizorske formule, da primeni LGD parametar
od 50% i N koji je jednak:
pri čemu C
m
predstavlja količnik zbira iznosa najvećih
m
izloženosti i zbira iznosa svih sekjuritizovanih izloženosti. Banka može da definiše koje izloženosti smatra najvećim
m
izloženostima.
U slučaju sekjuritizacije izloženosti prema
klijentima razvrstanim u klasu izloženosti prema fizičkim licima,
Narodna banka Srbije može banci dati saglasnost za korišćenje
pojednostavljene metode supervizorske formule, gde su h=0 i v=0, pod
uslovom da broj izloženosti nije mali i da izloženosti nisu
visokokoncentrisane.
Banka može da primenjuje tehnike ublažavanja
kreditnog rizika na sekjuritizovane pozicije u skladu s tačkom 240. st.
2. do 5. ove odluke, ako su ispunjeni uslovi iz tačke 217. te odluke.
Okvirne linije za likvidnost
239. Banka može, prilikom izračunavanja iznosa
izloženosti po osnovu sekjuritizovanih pozicija bez rejtinga u obliku
okvirnih linija za likvidnost, da primenjuje faktor konverzije 0% na
nominalni iznos okvirne linije za likvidnost, ako ova linija ispunjava
uslove iz tačke 223. stav 3. ove odluke.
Ako banka za potrebe obračuna iznosa rizikom
ponderisanih izloženosti sekjuritizovanih pozicija bez rejtinga u
obliku okvirnih linija za likvidnost nije u mogućnosti da izračuna
iznos rizikom ponderisanih izloženosti za sekjuritizovane izloženosti
kao da one nisu sekjuritizovane, a okvirna linija za likvidnost
ispunjava uslove propisane tačkom 223. st. 1. i 2. ove odluke, Narodna
banka Srbije može, kao izuzeće koje se primenjuje u ograničenom
periodu, dati saglasnost banci za primenu metoda iz stava 3. ove tačke.
Za potrebe ove tačke smatra se da banka nije u mogućnosti da sprovede
navedeni obračun ako je u situaciju u kojoj joj nije na raspolaganju
primena izvedenih rejtinga, pristupa interne procene i metod
supervizorske formule. Uz zahtev za saglasnost banka Narodnoj banci
Srbije dostavlja dokumentaciju u kojoj su obrazloženi razlozi za
izuzeće, kao i period za koji se izuzeće traži.
Banka može, na sekjuritizovanu poziciju u obliku
okvirne linije za likvidnost, da primeni najveći ponder rizika koji bi
primenom standardizovanog pristupa kreditnom riziku primenila na bilo
koju od odnosnih izloženosti pod pretpostavkom da one nisu
sekjuritizovane, pri čemu je dužna da pri određivanju iznosa
izloženosti pozicije primeni faktor konverzije 100% na nominalni iznos
okvirne linije za likvidnost.
Priznavanje tehnika ublažavanja kreditnog rizika za sekjuritizovane pozicije na koje se primenjuje IRB pristup
240. Ako banka koristi metod zasnovan na rejtinzima
za obračun iznosa kreditnim rizikom ponderisanih izloženosti, iznos
izloženosti i/ili ponder rizika koji se primenjuje na sekjuritizovanu
poziciju za koju je ugovorena kreditna zaštita, može biti prilagođen u
skladu sa odeljkom 3. ove glave na način na koji se koristi prilikom
izračunavanja iznosa rizikom ponderisanih izloženosti u
standardizovanom pristupu kreditnom riziku.
U slučaju potpune kreditne zaštite, kada banka za
obračun iznosa rizikom ponderisanih izloženosti sekjuritizovanih
pozicija koristi metod supervizorske formule, dužna je da primeni
sledeće:
1) da izračuna efektivni ponder rizika
pozicije kao količnik iznosa rizikom ponderisanih izloženosti pozicije
i iznosa izloženosti pozicije pomnožen sa 100;
2) da u slučaju materijalne kreditne zaštite
iznos rizikom ponderisanih izloženosti sekjuritizovanih pozicija
izračunava kao proizvod efektivnog pondera rizika i efektivne vrednosti
izloženosti (E*) izračunate u skladu sa odeljkom 3. ove glave za
potrebe računanja iznosa rizikom ponderisanih izloženosti u
standardizovanom pristupu kreditnom riziku, pri čemu je E iznos
sekjuritizovane pozicije;
3) da u slučaju nematerijalne kreditne
zaštite, iznos rizikom ponderisanih izloženosti sekjuritizovanih
pozicija izračunava kao zbir:
- proizvoda pondera rizika pružaoca kreditne zaštite i G
A
(nominalnog iznosa nematerijalne kreditne zaštite prilagođenog za
valutnu i ročnu neusklađenost u skladu sa odeljkom 3. ove glave) i
- proizvoda efektivnog pondera rizika i iznosa sekjuritizovane pozicije umanjenog za G
A
.
Ako banka koristi metod supervizorske formule i
kreditna zaštita pokriva poziciju prvog gubitka ili gubitke na
proporcionalnoj osnovi, ona može za izračunavanje iznosa rizikom
ponderisanih izloženosti da primeni način obračuna iz stava 2. ove
tačke. U svim drugim slučajevima, banka je dužna da sekjuritizovanu
poziciju tretira kao dve ili više pozicija, pri čemu se nepokriveni deo
smatra pozicijom nižeg kreditnog kvaliteta. Za potrebe obračuna iznosa
rizikom ponderisanih izloženosti za nepokriveni deo pozicije,
primenjuje se tačka 238. ove odluke, uz sledeće izmene:
- T se izjednačava sa e* u slučaju materijalne kreditne zaštite; odnosno sa (T-g) u slučaju nematerijalne kreditne zaštite,
- e* predstavlja količnik E* i ukupnog nominalnog iznosa skupa odnosne imovine,
- E* je efektivna vrednost izloženosti
sekjuritizovanih pozicija obračunata u skladu sa odeljkom 3. ove glave,
za potrebe računanja iznosa rizikom ponderisanih izloženosti u
standardizovanom pristupu kreditnom riziku, pri čemu je E iznos
sekjuritizovane pozicije,
- g je količnik nominalnog iznosa kreditne zaštite
(prilagođenog za valutnu i ročnu neusklađenost u skladu sa odeljkom 3.
ove glave) i zbira iznosa sekjuritizovanih izloženosti.
Ako banka primenjuje nematerijalnu kreditnu zaštitu,
ponder rizika pružaoca zaštite se primenjuje na onaj deo pozicije koji
ne spada u prilagođenu vrednost T.
U slučaju nematerijalne kreditne zaštite, kada je
banka dobila saglasnost Narodne banke Srbije da računa iznos rizikom
ponderisanih izloženosti za uporedivu direktnu izloženost prema
pružaocu zaštite u skladu sa odeljkom 2. ove glave, ponder rizika g
koji se dodeljuje izloženostima prema pružaocu kreditne zaštite iz
tačke 191. ove odluke se određuje u skladu sa tim odeljkom.
Dodatni kapitalni zahtevi po osnovu sekjuritizacije revolving izloženosti koje sadrže odredbu o prevremenoj otplati
241. Ako banka inicijator vrši sekjuritizaciju
revolving izloženosti iz ugovora o sekjuritizaciji koji sadrži odredbu
o prevremenoj otplati, dužna je da pored iznosa rizikom ponderisanih
izloženosti izračunatog za sekjuritizovane pozicije izračuna i dodatni
iznos rizikom ponderisanih izloženosti na način propisan tač. 224. do
232. ove odluke.
Iznos izloženosti udela inicijatora, u smislu ove tačke, je zbir:
- iznosa izloženosti ugovorenog dela skupa povučenih
iznosa koji su sekjuritizovani, a čije učešće u ukupnom iznosu skupa
imovine koja je sekjuritizovana, služi za određivanje učešća novčanih
tokova koji proizilaze iz naplate glavnice i kamata, kao i drugih
iznosa koji nisu raspoloživi za isplatu investitorima i
- iznosa izloženosti skupa nepovučenih iznosa
kreditnih linija čiji su povučeni iznosi prodati u sekjuritizaciji, a
čije je učešće u ukupnom iznosu takvih nepovučenih iznosa jednako
učešću iznosa izloženosti ugovorenog dela skupa povučenih iznosa koji
su sekjuritizovani, definisanog u alineji prvoj ovog stava u iznosu
izloženosti skupa povučenih iznosa, prodatih u sekjuritizaciji.
Udeo inicijatora ne sme biti podređen udelu investitora.
Udeo investitora predstavlja iznos izloženosti
ugovorenog dela skupa povučenih iznosa, koji nije obuhvaćen stavom 2.
alineja prva ove tačke, uvećan za iznos izloženosti onog dela skupa
nepovučenih iznosa kreditnih linija čiji su povučeni iznosi prodati u
sekjuritizaciji, a nisu obuhvaćeni stavom 2. alineja druga ove tačke.
Iznos rizikom ponderisanih izloženosti za iznos
izloženosti udela inicijatora iz stava 2. alineja prva ove tačke računa
se za srazmerni deo izloženosti u sekjuritizovanim povučenim iznosima
izloženosti kao da one nisu sekjuritizovane, kao i za srazmerni deo
izloženosti u nepovučenim iznosima kreditnih linija čiji su povučeni
iznosi prodati u sekjuritizaciji.
Umanjenje iznosa rizikom ponderisanih izloženosti
242. Iznos rizikom ponderisanih izloženosti za
sekjuritizovanu poziciju na koju se primenjuje ponder rizika 1.250%
može biti umanjen za iznos specifičnih prilagođavanja za kreditni rizik
koje je banka izdvojila u skladu s tačkom 36. ove odluke za
sekjuritizovane izloženosti pomnožen sa 12,5. Ovaj iznos specifičnih
prilagođavanja za kreditni rizik, banka ne sme da koristi prilikom
obračuna iz tačke 134. ove odluke.
Banka može iznos rizikom ponderisanih izloženosti za
sekjuritizovanu poziciju da umanji za iznos specifičnih prilagođavanja
za kreditni rizik koje je izdvojila u skladu s tačkom 36. ove odluke za
datu poziciju pomnožen sa 12,5.
Ako sa na sekjuritizovanu poziciju primenjuje ponder
rizika 1.250%, banka može, umesto uključivanja te pozicije u obračun
iznosa rizikom ponderisanih izloženosti, iznos izloženosti po osnovu te
pozicije da iskaže kao odbitnu stavku od osnovnog akcijskog kapitala u
skladu s tačkom 13. ove odluke, pri čemu se primenjuje sledeće:
1) iznos izloženosti po osnovu te pozicije
može se odrediti na osnovu iznosa rizikom ponderisanih izloženosti,
uzimajući u obzir umanjenja izvršena u skladu sa st. 1. i 2. ove tačke;
2) mogu se uzeti u obzir efekti primene podobne materijalne zaštite u skladu sa tač. 217. i 240. ove odluke ili
3) banka može da tretira poziciju kao dve pozicije, gde je L=K
IRBR
za
poziciju koja je nadređena, ako za obračun iznosa rizikom ponderisanih
izloženosti koristi metod supervizorske formule i ako je L≤K
IRBR
i [L+T]>K
IRBR
.
Ako primenjuje pristup iz stava 3. ove tačke, banka
može najveći iznos rizikom ponderisanih izloženosti za sekjuritizovane
pozicije izračunat u skladu s tačkom 236. ove odluke da umanji za iznos
odbitne stavke iz tog stava pomnožen sa 12,5.
5. Obračun iznosa rizikom ponderisanih izloženosti za banku inicijatora sintetičke sekjuritizacije
243. Ako su ispunjeni uslovi iz tačke 202. ove
odluke, banka inicijator sintetičke sekjuritizacije dužna je da,
prilikom izračunavanja iznosa rizikom ponderisanih izloženosti po
osnovu sekjuritizovanih izloženosti, uz primenu odredaba iz tačke 244.
te odluke, koristi način obračuna propisan u ovom odeljku umesto u
odeljku 1. ove glave. Ako banka izračunava iznos rizikom ponderisanih
izloženosti i očekivani gubitak primenom IRB pristupa u skladu sa
odeljkom 2. ove glave, iznos očekivanog gubitka po osnovu tih
izloženosti je nula.
Način obračuna iz stava 1. ove tačke primenjuje se na
ceo skup izloženosti uključenih u sekjuritizaciju. Uz primenu odredaba
iz tačke 244. ove odluke, banka inicijator je dužna da izračunava iznos
rizikom ponderisanih izloženosti za sve tranše u sekjuritizaciji u
skladu sa pododeljkom 4. ovog odeljka, uključujući i one za koje banka
koristi tehnike ublažavanja kreditnog rizika u skladu s tačkom 217. ove
odluke, u kom slučaju se rizikom ponderisana izloženost može
prilagoditi u skladu sa odeljkom 3. ove glave ako su ispunjeni uslovi
iz tog odeljka.
244. Za potrebe obračuna rizikom ponderisanih
izloženosti iz tačke 243. ove odluke, ako postoji ročna neusklađenost
između kreditne zaštite kojom je izvršeno grupisanje u tranše i kojom
je postignut prenos rizika, s jedne strane i sekjuritizovanih
izloženosti s druge strane, banka inicijator je dužna da izračunava
iznos rizikom ponderisanih izloženosti na sledeći način:
1) pod ročnošću sekjuritizovanih izloženosti
smatra se najduži rok dospeća bilo koje od ovih izloženosti, pri čemu
taj rok nije duži od 5 godina a ročnost kreditne zaštite se utvrđuje u
skladu sa odeljkom 3. ove glave;
2) banka inicijator ne uzima u obzir ročnu
neusklađenost prilikom izračunavanja iznosa rizikom ponderisanih
izloženosti za tranše na koje se u skladu sa ovim odeljkom primenjuje
ponder rizika 1.250% dok je za sve ostale tranše banka inicijator je
dužna da primenjuje tretman definisan u slučaju ročne neusklađenosti u
odeljku 3. ove glave u skladu sa sledećom formulom:
RW* = [RW
SP
∙  (t-t*)/(T-t*)] + [RW
Ass
∙ 
(T-t)/(T-t*)]
pri čemu je:
RW* = iznos rizikom ponderisanih izloženosti za
potrebe obračuna kapitalnih zahteva za kreditni rizik i rizik smanjenja
vrednosti potraživanja iz tačke 3. stav 2. alineje prva ove odluke;
RW
SP
= iznos rizikom
ponderisanih izloženosti izračunat u skladu s tačkom 243. ove odluke,
pod pretpostavkom da ne postoji ročna neusklađenost;
RW
Ass
= iznos rizikom ponderisanih izloženosti koji bi bio izračunat pod pretpostavkom da odnosne izloženosti nisu sekjuritizovane;
T = rok dospeća odnosnih izloženosti izražen u godinama;
t = rok dospeća kreditne zaštite izražen u godinama;
t* = 0,25.
Odeljak 5.
RIZIK DRUGE UGOVORNE STRANE
245. Banka je dužna da izračunava iznos izloženosti
po osnovu finansijskih derivata koji su utvrđeni u Prilogu 1 ove
odluke, u skladu sa odredbama ovog odeljka.
Banka može iznos izloženosti za repo transakcije,
transakcije davanja ili uzimanja u zajam hartija od vrednosti ili robe,
transakcije kreditiranja trgovine hartijama od vrednosti i transakcije
s dugim rokom izmirenja, da izračunava u skladu sa ovim odeljkom umesto
u skladu sa odeljkom 3. ove glave.
1. Metodi za izračunavanje iznosa izloženosti
246. Za računanje iznosa izloženosti po osnovu
finansijskih derivata utvrđenih u Prilogu 1 ove odluke, banka je dužna
da koristi jedan od metoda iz pododeljaka 2. do 5. ovog odeljka, na
način propisan ovim pododeljkom.
Izuzetno od stava 1. ove tačke, banka ne može metod originalne izloženosti iz pododeljka 3. ovog odeljka koristiti:
1) ako ne ispunjava uslove iz tačke 310. st. 4. do 7. ove odluke;
2) ako računa iznos izloženosti po osnovu finansijskih derivata utvrđenih u tački 3. Priloga 1 ove odluke.
Kombinovana primena metoda iz pododeljaka 2. do 5.
ovog odeljka dozvoljena je samo na nivou bankarske grupe za istu vrstu
transakcija, odnosno nije dozvoljena na nivou pojedinačne banke, osim
za transakcije iz tačke 261. stav 1. ove odluke, kad banka može
koristiti kombinaciju metoda tekuće izloženosti i standardizovanog
metoda.
Standardizovani metod iz pododeljka 4. ovog odeljka
banka može da primenjuje samo za izračunavanje iznosa izloženosti po
osnovu OTC derivata i transakcija s dugim rokom izmirenja.
Banka može, uz prethodnu saglasnost Narodne banke
Srbije, da izračunava iznos izloženosti po osnovu finansijskih derivata
utvrđenih u Prilogu 1, repo transakcija, transakcija davanja ili
uzimanja u zajam hartija od vrednosti ili robe, transakcija
kreditiranja trgovine hartijama od vrednosti i transakcije s dugim
rokom izmirenja, primenom metoda internih modela u skladu sa
pododeljkom 5. ovog odeljka.
Za izračunavanje izloženosti po osnovu transakcija sa
dugim rokom izmirenja banka može da primenjuje bilo koji od metoda iz
pododeljaka 2. do 5. ovog odeljka, bez obzira za koji metod se
opredelila u slučaju OTC derivata, repo transakcija, transakcija
davanja ili uzimanja u zajam hartija od vrednosti ili robe i
transakcija kreditiranja trgovine hartijama od vrednosti. Banka koja
primenjuje IRB pristup može, pri izračunavanju rizikom ponderisanih
izloženosti po osnovu transakcija sa dugim rokom izmirenja, bez obzira
na njihovu značajnost, da koristi pondere rizika određene u skladu sa
odredbama odeljka 1. ove glave pod uslovom da tako određene pondere
primenjuje na trajnoj osnovi na sve izloženosti po osnovu ovih
transakcija.
247. Ako pribavi kreditni derivat kao internu zaštitu
za izloženosti kreditnom riziku ili riziku druge ugovorne strane po
osnovu pozicija iz bankarske knjige, banka je dužna da iznos rizikom
ponderisane izloženosti za izloženost na koju se ova zaštita primenjuje
izračunava u skladu s tač. 189. do 192. ove odluke, odnosno ako ima
saglasnost za primenu IRB pristupa u skladu s tačkom 98. ili tačkom
118. stav 3. te odluke. Iznos izloženosti riziku druge ugovorne strane
po osnovu tog kreditnog derivata jednak je nuli, osim kada banka
primenjuje pristup iz tačke 286. stav 2. odredba pod 8) alineja druga
ove odluke.
Izuzetno od stava 1. ove tačke, banka može da odluči
da u izračunavanje kapitalnog zahteva za rizik druge ugovorne strane
dosledno uključuje sve kreditne derivate koji se ne vode u knjizi
trgovanja, a koji su pribavljeni kao interna zaštita za izloženosti
kreditnom riziku ili riziku druge ugovorne strane po osnovu pozicija iz
bankarske knjige, pri čemu ovi derivati ispunjavaju uslove iz odeljka
3. ove glave.
Iznos izloženosti riziku druge ugovorne strane po
osnovu prodatog CDS derivata iz bankarske knjige jednak je nuli ako taj
derivat ispunjava uslove iz odeljka 3. ove glave i ako se za njega
računa kapitalni zahtev za kreditni rizik u ukupnom hipotetičkom iznosu
odnosne imovine.
248. Izloženost prema drugoj ugovornoj strani
predstavlja zbir izloženosti prema toj strani izračunatih po svakom
skupu za netiranje za tu stranu.
Za svaku drugu ugovornu stranu, iznos izloženosti za
određeni skup za netiranje OTC derivata iz Priloga 1 ove odluke
izračunat u skladu sa ovim odeljkom je nula ili zbir iznosa izloženosti
svih skupova za netiranje ove strane umanjen za zbir CVA te strane koji
je banka priznala kao obezvređenje, zavisno od toga koji iznos je veći.
Banka izračunava CVA ne uzimajući u obzir netiranja sa dugovnim
stranama CVA koje se odnose na kreditni rizik banke, a isključene su iz
kapitala u skladu s tačkom 12. stav 1. odredba pod 3) ove odluke.
249. Ako primenjuje metode iz pododeljaka 2. ili 3.
ovog odeljka, banka je dužna da uspostavi metodologiju za izračunavanje
hipotetičkih iznosa za različite vrste proizvoda i da obezbedi da tako
izračunati iznosi odražavaju odgovarajuću meru odnosnog rizika
sadržanog u ugovoru. Ako su ugovoreni višestruki novčani tokovi, banka
je dužna da prilagodi hipotetički iznos uzimajući u obzir efekte ovih
tokova na strukturu rizičnosti ugovora.
U slučaju transakcija sa specifičnim korelacijskim rizikom, banka primenjuje odredbe tačke 278. ove odluke.
2. Metod tekuće izloženosti
250. Ako primenjuje metod tekuće izloženosti, banka je dužna da iznos izloženosti izračunava kao zbir:
1) tekuće izloženosti po osnovu ugovora čija
je vrednost pozitivna, koja predstavlja tekuću tržišnu vrednost tog
ugovora (za ugovore čija je vrednost negativna, tekuća izloženost
jednaka je nuli) i
2) potencijalne izloženosti (PFE) u periodu
preostalom do datuma dospeća ugovorne obaveze, koja se dobija kad se
hipotetička vrednost glavnice svakog ugovora na dan izračunavanja
pomnoži odgovarajućim faktorom konverzije iz sledeće tabele (Tabela
21):
Tabela 21.
Preostali rok dospeća
Ugovori koji se odnose na kamatne stope
Ugovori koji se odnose na valute i zlato
Ugovori koji se odnose na vlasničke hartije od vrednosti
Ugovori koji se odnose na plemenite metale, osim zlata
Ugovori koji se odnose na robu koja nije plemeniti metal
≤ 1 godine
0%
1%
6%
7%
10%
>1 ≤ 5 godina
0,5%
5%
8%
7%
12%
> 5 godina
1,5%
7,5%
10%
8%
15%
Banka je dužna da za ugovore koji se ne mogu
rasporediti ni u jednu od pet kategorija iz Tabele 21. koristi faktore
konverzije koji se primenjuju za kategorije ugovora koji se odnose na
robu koja nije plemeniti metal, prema njihovom preostalom roku dospeća.
U slučaju ugovora s višestrukim novčanim tokovima,
banka je dužna da faktore konverzije iz Tabele 21. pomnoži brojem
preostalih plaćanja, u skladu sa odredbama ugovora.
Ako je ugovoreno izmirenje preostale izloženosti na
unapred utvrđene datume plaćanja i elementi ugovora se ponovo utvrđuju
na te datume (tržišna vrednost ugovora na ove datume jednaka je nuli) -
banka kao preostali rok dospeća koristi rok do prvog sledećeg datuma
plaćanja, odnosno utvrđivanja elemenata ugovora. Kod ugovora koji se
odnose na kamatne stope s preostalim rokom dospeća dužim od godinu
dana, banka je dužna da primenjuje faktor konverzije koji nije manji od
0,5% bez obzira na preostali period do ponovnog utvrđivanja elemenata
ugovora.
Za ugovore koji se odnose na robu koja nije plemeniti
metal iz Priloga 1 tačka 3. ove odluke banka može da koristi faktore
konverzije iz sledeće tabele (Tabela 22) ako na ove ugovore primenjuje
pristup proširene lestvice dospeća iz tačke 381. ove odluke.
Tabela 22.
Preostali rok dospeća
Ugovori koji se odnose na plemenite metale, osim zlata
Ugovori koji se odnose osnovne na metale
Ugovori koji se odnose na poljoprivredne proizvode
Ugovori koji se odnose na ostalu robu, uključujući energente
≤ 1 godine
2%
2,5%
3%
4%
>1 ≤ 5 godina
5%
4%
5%
6%
> 5 godina
7,5%
8%
9%
10%
3. Metod originalne izloženosti
251. Ako primenjuje metod originalne izloženosti,
banka je dužna da iznos izloženosti za svaki pojedinačni ugovor
izračunava kao proizvod hipotetičkog iznosa glavnice tog ugovora i
odgovarajućeg procenta iz sledeće tabele (Tabela 23):
Tabela 23.
Ugovoreni rok dospeća
Ugovori koji se odnose na kamatne stope
Ugovori koji se odnose na valute i zlato
≤ 1 godine
0,5%
2,0%
>1 ≤ 2 godine
1,0%
5,0%
dodatak za svaku sledeću godinu
1,0%
3,0%
Za izračunavanje iznosa izloženosti za ugovore koji
se odnose na valute, banka može da primenjuje preostali ili ugovoreni
rok dospeća.
4. Standardizovani metod
a) Izračunavanje iznosa izloženosti
252. Ako primenjuje standardizovani metod, banka je
dužna da iznos izloženosti utvrđuje posebno za svaki skup za netiranje,
u skladu sa sledećom formulom:
iznos izloženosti =
b
xmax
gde je:
CMV= tekuća tržišna vrednost portfolija transakcija u
okviru jednog skupa za netiranje s drugom ugovornom stranom (u bruto
iznosu, bez korišćenja sredstva obezbeđenja), pri čemu je:
CMV =
S
i
CMV
i
,
gde je:
CMV
i
= tekuća tržišna vrednost transakcije i;
CMC = tekuća tržišna vrednost sredstva obezbeđenja dodeljenog skupu za netiranje:
CMV =
S
i
CMC
i
,
gde je:
CMC
l
=tekuća tržišna vrednost sredstva obezbeđenja l;
i = indeks transakcije i;
l = indeks sredstva obezbeđenja l;
j = indeks pojedinačnog skupa zaštite (skupovi
zaštite odgovaraju faktorima rizika s kojima se može netirati rizična
pozicija sa suprotnim predznakom radi utvrđivanja neto rizične pozicije
na kojoj se zasniva izračunavanje iznosa izloženosti);
RPT
ij
= rizična pozicija koja proizlazi iz transakcije i radi izračunavanja neto rizične pozicije skupa zaštite
j
;
RPC
lj
= rizična pozicija koja proizlazi iz sredstva obezbeđenja
l
radi izračunavanja neto rizične pozicije skupa zaštite
j
;
CCRM
j
= multiplikator rizika druge ugovorne strane za skup zaštite
j
, utvrđen u tabeli 25. ove odluke;
β = 1,4.
Radi izračunavanja iznosa izloženosti primenom
standardizovanog metoda, sredstvo obezbeđenja koje je primljeno od
druge ugovorne strane ima pozitivan predznak, a sredstvo obezbeđenja
koje je dato toj strani - negativan. Sredstvo obezbeđenja smatra se
podobnim samo ako ispunjava uslove propisane tač. 139. do 142. i tačkom
286. stav 2. odredba pod 4) ove odluke. Kamatni rizik koji proizlazi iz
novčane strane transakcije s preostalim rokom dospeća kraćim od godinu
dana može se isključiti iz obračuna. Banka može transakcije s dve
novčane strane koje su izražene u istoj valuti da tretira kao
jedinstvenu transakciju i da na nju primenjuje isti tretman kao i na
pojedinačne novčane transakcije.
b) Transakcije sa linearnim profilom rizika
253. Banka je dužna da transakcije koje imaju linearni profil rizika uključi u rizične pozicije na sledeći način:
1) transakcije čiji je odnosni instrument
vlasnička hartija od vrednosti (uključujući i berzanski indeks), zlato,
drugi plemeniti metal ili druga roba, uključuju se u rizičnu poziciju
prema odnosnom instrumentu i u rizičnu poziciju za kamatni rizik
novčane strane transakcije;
2) transakcije čiji je odnosni instrument
dužnička hartija od vrednosti, uključuju se u rizičnu poziciju prema
odnosnom instrumentu i u rizičnu poziciju za kamatni rizik novčane
strane transakcije;
3) transakcije u čijoj je osnovi novčana
razmena između dve ugovorne strane (uključujući i valutne forvard
ugovore) banka je dužna da tretira kao rizičnu poziciju za kamatni
rizik svaku novčanu stranu transakcije;
4) ako je novčana strana transakcija iz
odredaba pod 1), 2) ili 3) ovog stava izražena u stranoj valuti,
uključuje se i u rizičnu poziciju za devizni rizik u toj valuti.
Vrednost rizične pozicije jednaka je efektivnoj
hipotetičkoj vrednosti, koja predstavlja proizvod tržišne vrednosti i
broja odnosnih finansijskih instrumenta (odnosno količine ako je
odnosni instrument roba), izraženoj u domaćoj valuti. Vrednost ove
rizične pozicije ne uključuje dužničke hartije od vrednosti.
Vrednost rizične pozicije za dužničke hartije od
vrednosti i novčane strane transakcija izračunava se kao proizvod
efektivne hipotetičke vrednosti preostalog bruto iznosa duga i
modifikovanog trajanja dužničkog instrumenta ili novčane strane
transakcije u dinarima.
Vrednost rizične pozicije CDS derivata jednaka je
proizvodu hipotetičke vrednosti referentne dužničke hartije od
vrednosti i preostalog roka dospeća ovog derivata.
v) Transakcije sa nelinearnim profilom rizika
254. Banka je dužna da utvrđuje vrednost rizične
pozicije za transakcije u obliku OTC derivata, uključujući opcije i
svop opcije, s nelinearnim profilom rizika u skladu sa sledećim:
1) ako odnosni instrument nije dužnička
hartija od vrednosti ili novčana strana transakcije - kao delta
ekvivalent hipotetičke vrednosti odnosnog finansijskog instrumenta;
2) ako je odnosni instrument dužnička hartija
od vrednosti ili novčana strana transakcije - kao proizvod delta
ekvivalenta efektivne hipotetičke vrednosti ovog derivata ili novčane
strane transakcije i modifikovanog trajanja dužničke hartije od
vrednosti, odnosno novčane strane transakcije.
g) Tretman sredstava obezbeđenja
255. Pri izračunavanju vrednosti rizične pozicije,
sredstvo obezbeđenja koje je banka primila od druge ugovorne strane
smatra se dospelim potraživanjem (duga pozicija) nastalim po osnovu
ugovora o finansijskom derivatu, dok se sredstvo obezbeđenja koje je
banka dala drugoj ugovornoj strani smatra dospelom obavezom (kratka
pozicija) prema drugoj ugovornoj strani nastalom po osnovu tog ugovora.
d) Izračunavanje vrednosti rizične pozicije
256. Banka je dužna da za sve finansijske instrumente utvrđuje vrednost i predznak rizične pozicije na sledeći način:
1) za sve finansijske instrumente, osim dužničkih
hartija od vrednosti, vrednost rizične pozicije jednaka je njihovoj
efektivnoj hipotetičkoj vrednosti ili delta ekvivalentu hipotetičke
vrednosti:
vrednost rizične pozicije =
gde je:
p
ref
= cena odnosne imovine izražena u valuti te imovine (referentna valuta);
V = vrednost finansijskog instrumenta (u slučaju
opcije - to je cena opcije, a u slučaju transakcije s linearnim
profilom rizika - to je vrednost odnosnog instrumenta);
p = cena odnosne imovine izražena u istoj valuti kao V;
2) za finansijske instrumente koji u osnovi imaju
dužničku hartiju od vrednosti i novčane strane svake transakcije -
vrednost rizične pozicije jednaka je proizvodu efektivne hipotetičke
vrednosti i modifikovanog trajanja ili proizvodu delta ekvivalenta
hipotetičke vrednosti i modifikovanog trajanja:
gde je:
V = vrednost finansijskog instrumenta (u slučaju
opcije - to je cena opcije, a u slučaju transakcije s linearnim
profilom rizika - to je vrednost odnosnog instrumenta ili novčane
strane transakcije);
r = kamatna stopa.
Ako je vrednost V izražena u valuti različitoj od
referentne valute, banka je dužna da vrednost finansijskog derivata
izrazi u referentnoj valuti primenom odgovarajućeg deviznog kursa.
257. Banka je dužna da rizične pozicije rasporedi u
odgovarajuće skupove za zaštitu i da za svaki skup računa neto rizičnu
poziciju. Neto rizična pozicija jednaka je apsolutnoj vrednosti zbira
svih pojedinačnih rizičnih pozicija (nastalih po osnovu transakcija i
sredstava obezbeđenja u pojedinačnom skupu za netiranje) u svakom skupu
za zaštitu i izračunava se na sledeći način:
neto rizična pozicija =
đ) Rizične pozicije za kamatni rizik
258. Rizične pozicije koje su nastale po osnovu
novčanih depozita primljenih od druge ugovorne strane kao sredstvo
obezbeđenja, po osnovu novčanih strana transakcije ili odnosnih
dužničkih hartija od vrednosti kojima se, u skladu s tabelom 30. iz
tačke 335. ove odluke, dodeljuje ponder rizika 1,60% ili manji - banka
je dužna da rasporedi u jedan od skupova za zaštitu za svaku valutu u
skladu sa sledećom tabelom (Tabela 24):
Tabela 24.
Referentna kamatna stopa/
Preostala ročnost
Referentna kamatna stopa
državnih obveznica
Ostale referentne
kamatne stope
≤ 1 godine
Skup za zaštitu (≤1,D)
Skup za zaštitu (≤1,O)
>1 ≤ 5 godina
Skup za zaštitu (≤1≤5,D)
Skup za zaštitu (>1≤5,O)
> 5 godina
Skup za zaštitu (>5, D)
Skup za zaštitu (>5, O)
U slučaju rizičnih pozicija za kamatni rizik po
osnovu odnosnih dužničkih instrumenata ili novčane strane transakcije
čija je kamatna stopa određena na osnovu preovlađujuće tržišne
referentne kamatne stope, preostala ročnost obuhvata period do sledećeg
utvrđivanja kamatne stope, a u svim ostalim slučajevima to je preostali
period do dospeća odnosnog dužničkog instrumenta ili, u slučaju novčane
strane transakcije, preostali period do dospeća transakcije.
e) Skupovi za zaštitu
259. Banka je dužna da za svakog izdavaoca odnosnog
dužničkog instrumenta CDS derivata uspostavi poseban skup za zaštitu.
CDS derivat sa n-tim neizmirenjem obaveze u skupu izloženosti tretira
se na sledeći način:
- vrednost rizične pozicije u odnosnom dužničkom
instrumentu iz skupa odnosne imovine CDS derivata sa n-tim neizmirenjem
obaveze, jednaka je proizvodu efektivne hipotetičke vrednosti odnosnog
dužničkog instrumenta i modifikovanog trajanja CDS derivata, u skladu
sa promenom kreditne marže odnosnog dužničkog instrumenta;
- za svaki referentni dužnički instrument iz odnosnog
skupa imovine CDS derivata uspostavljen je poseban skup za zaštitu, pri
čemu se rizične pozicije koje proizilaze iz različitih CDS derivata sa
n-tim neizmirenjem obaveze ne uključuju u isti skup za zaštitu;
- multiplikator rizika druge ugovorne strane (CCRM)
iznosi 0,3% ako je referentnom dužničkom instrumentu dodeljen kreditni
rejting podobne agencije za rejting koji odgovara nivou kreditnog
kvaliteta od 1 do 3, odnosno 0,6% za ostale dužničke instrumente.
Banka je dužna da rizične pozicije za kamatni rizik
po osnovu odnosnih novčanih depozita deponovanih kao sredstvo
obezbeđenja kod druge ugovorne strane koja nema neizmirenih dužničkih
obaveza sa niskom specifičnim cenovnim rizikom ili po osnovu dužničkih
instrumenata kojima se, u skladu s tabelom 30. iz tačke 335. ove
odluke, dodeljuje ponder rizika veći od 1,60% - rasporedi u posebne
skupove za zaštitu za svakog njihovog izdavaoca.
Banka je dužna da rizične pozicije nastale po osnovu
novčane strane transakcije koja ima slične karakteristike kao odnosna
dužnička hartija od vrednosti - rasporedi u posebne skupove za zaštitu
za svakog njihovog izdavaoca.
Banka može rizične pozicije po osnovu dužničkih
hartija od vrednosti iz st. 1, 2. i 3. ove tačke da rasporedi u isti
skup za zaštitu.
Banka je dužna da rizične pozicije po osnovu odnosnih
finansijskih instrumenata, osim dužničkih hartija od vrednosti,
rasporedi u isti pojedinačni skup za zaštitu samo ako su ovi
instrumenti isti ili slični, a u ostalim slučajevima dužna je da ih
rasporedi u posebne skupove za zaštitu. Sličnost finansijskih
instrumenata utvrđuje se na sledeći način:
1) za vlasničke hartije od vrednosti - ako ih
je emitovao isti izdavalac (indeks vlasničkih hartija od vrednosti
tretira se kao poseban izdavalac);
2) za plemenite metale - ako se odnose na isti metal (indeks plemenitih metala tretira se kao poseban plemeniti metal);
3) za električnu energiju - ako se ugovorene
isporuke odnose na iste vremenske intervale najviše ili najmanje
upotrebe u okviru bilo kog perioda od 24 sata;
4) za robu - ako se odnosi na istu robu (robni indeks tretira se kao posebna roba).
260. Multiplikatori rizika druge ugovorne strane (CCRM) za različite kategorije skupova za zaštitu utvrđeni su u Tabeli 25:
Tabela 25.
Kategorije skupova za zaštitu
CCRM
1.
Kamatne stope
0,2%
2.
Kamatne
stope za rizične pozicije po osnovu odnosne dužničke hartije od
vrednosti za CDS derivat, kojima se, u skladu s Tabelom 30, dodeljuje
ponder rizika 1,60% ili manji
0,3%
3.
Kamatne
stope za rizične pozicije po osnovu dužničke hartije od vrednosti ili
referentnog dužničkog instrumenta kojima se, u skladu s Tabelom 30
dodeljuje ponder rizika veći od 1,60%
0,6%
4.
Devizni kurs
2,5%
5.
Električna energija
4%
6.
Zlato
5%
7.
Vlasnička ulaganja
7%
8.
Plemeniti metali (osim zlata)
8,5%
9.
Ostala roba (osim plemenitih metala i električne energije)
10%
10.
Odnosni instrumenti za OTC derivate koji se ne mogu rasporediti ni u jednu od navedenih kategorija
10%
Banka je dužna da odnosne instrumente za OTC derivate
iz kategorije 10. u Tabeli 25. rasporedi u pojedinačne skupove za
zaštitu za svaku kategoriju odnosnog instrumenta.
261. U slučaju transakcija s nelinearnim profilom
rizika, novčanih strana transakcije ili transakcija s dužničkim
hartijama od vrednosti kao odnosnim instrumentom, za koje banka ne može
da utvrdi delta ekvivalent hipotetičke vrednosti ili modifikovano
trajanje primenom internog modela za tržišne rizike za čije korišćenje
ima saglasnost iz tačke 310. ove odluke - Narodna banka Srbije će
utvrditi procenu iznosa rizične pozicije i CCRM, odnosno naložiti banci
primenu metoda tekuće izloženosti, bez mogućnosti netiranja (banka je
dužna da iznos izloženosti računa kao da svaka pojedinačna transakcija
čini poseban skup za netiranje).
Banka je dužna da uspostavi procedure kojima pre nego
što se određena transakcija uključi u skup zaštite proverava da li je
ta transakcija obuhvaćena ugovorom o netiranju koji ispunjava uslove
utvrđene u pododeljku 6. ovog odeljka.
Ako banka koristi sredstvo obezbeđenja radi
ublažavanja rizika druge ugovorne strane, dužna je da uspostavi
odgovarajuće procedure kojima se, pre uključivanja efekata zaštite u
obračun, potvrđuje da sredstvo obezbeđenja ispunjava uslove utvrđene
odredbama odeljka 3. ove glave.
5. Metod internog modela
a) Saglasnost Narodne banke Srbije za primenu metoda internog modela
262. Banka može koristiti metod internog modela za
izračunavanje iznosa izloženosti (EPE model) po osnovu finansijskih
derivata iz Priloga 1 ove odluke, repo transakcija, transakcija davanja
ili uzimanja u zajam hartija od vrednosti ili robe, transakcija
kreditiranja trgovine hartijama od vrednosti i transakcija s dugim
rokom izmirenja, samo uz prethodnu saglasnost Narodne banke Srbije.
Banka nije dužna da primenjuje ovaj metod na
izloženosti koje nisu materijalno značajne po veličini i nivou rizika.
Na te izloženosti banka primenjuje neki od metoda iz ovog odeljka, uz
ispunjenost uslova propisanih za primenu tog metoda.
Banka može, uz saglasnost iz stava 1. ove tačke, da
postupno uvodi metod internog modela po različitim vrstama transakcija
pri čemu, radi izračunavanja iznosa izloženosti, može primenjivati
metod tekuće izloženosti ili standardizovani metod za određene vrste
transakcija u skladu s tom saglasnošću.
Ako nije dobila saglasnost iz stava 1. ove tačke za
primenu metoda internog modela za izračunavanje iznosa izloženosti po
osnovu OTC derivata i transakcija s dugim rokom izmirenja, banka je
dužna da na te izloženosti primenjuje metod tekuće izloženosti ili
standardizovani metod. Kombinovana primena ovih metoda je dozvoljena
samo na nivou bankarske grupe, odnosno nije dozvoljena na nivou
pojedinačne banke, osim za transakcije iz tačke 261. stav 1. ove
odluke.
263. Narodna banka Srbije može banci dati saglasnost
za primenu metoda internog modela za izračunavanje iznosa izloženosti
iz tačke 262. stav 1. ove odluke ako su ispunjeni uslovi iz ovog
pododeljka.
Pri podnošenju zahteva za dobijanje saglasnosti iz stava 1. ove tačke, banka je dužna da Narodnoj banci Srbije dostavi:
- spisak vrsta transakcija za koje banka namerava da
koristi metod internog modela, plan postupnog uvođenja tog metoda (ako
banka namerava postupno uvođenje) i opšte podatke o modelu;
- dokumentaciju o ispunjenosti uslova iz ovog pododeljka.
Pri davanju saglasnosti iz stava 1. ove tačke,
Narodna banka Srbije utvrđuje i rok za uvođenje metoda internog modela,
odnosno rokove za postupno uvođenje tog metoda. Ako banka nije u
mogućnosti da uvede ovaj metod u utvrđenim rokovima, dužna je da bez
odlaganja podnese zahtev za njihovo produženje.
Nakon dobijene saglasnosti iz stava 1. ove tačke,
banka može da podnese zahtev za dobijanje saglasnosti za prelazak na
metod tekuće izloženosti ili standardizovani metod pod uslovom da je uz
taj zahtev dostavila i odgovarajuću dokumentaciju kojom se dokazuje da
postoje opravdani razlozi za korišćenje ovih metoda. Nakon dobijanja
saglasnosti za prelazak na drugi metod, prethodno dobijena saglasnost
za primenu metoda internog modela prestaje da važi.
Ako nakon dobijene saglasnosti iz stava 1. ove tačke,
banka više ne ispunjava uslove iz tog stava, dužna je da o tome
obavesti Narodnu banku Srbije bez odlaganja i dostavi joj plan o
usklađivanju sa ovim uslovima u odgovarajućem roku ili dokaz da
posledice neispunjavanja tih uslova nisu materijalno značajne. Ako je
banka dostavila plan iz ovog stava, dužna je da Narodnu banku Srbije
bez odlaganja obavesti o tome da se uskladila sa uslovima iz tog stava
u roku iz ovog plana.
264. Narodna banka Srbije može ukinuti saglasnost iz
tačke 263. stav 1. ove odluke ako utvrdi da banka ne ispunjava uslove
iz ovog pododeljka, a posledice tog neispunjavanja su materijalno
značajne, ako banka nije dostavila plan iz stava 5. te tačke, ako je
dostavila neadekvatan plan ili ako ne postupa po dostavljenom planu.
Ako je Narodna banka Srbije ukinula saglasnost iz
stava 1. ove tačke, banka je dužna da za izračunavanje izloženosti
riziku druge ugovorne strane primenjuje metod tekuće izloženosti ili
standardizovani metod.
b) Uslovi za izračunavanje iznosa izloženosti
265. Banka je dužna da izračunava iznos izloženosti
za svaki pojedinačni skup za netiranje. Internim modelom koji banka
koristi za izračunavanje iznosa izloženosti obezbeđuje se:
1) precizno definisanje raspodele verovatnoće
promena tržišnih vrednosti skupa za netiranje koje su posledica promena
tržišnih faktora (npr. kamatne stope, devizni kurs);
2) izračunavanje iznosa izloženosti za skup
za netiranje na svaki predviđeni datum u budućnosti na osnovu promena
tržišnih faktora.
Za transakcije pokrivene marginom, interni model za
sredstva obezbeđenja mora da ispunjava kvantitativne i kvalitativne
uslove i uslove koji se odnose na podatke propisane ovim pododeljkom.
Banka može u svoje procene raspodele verovatnoće promena tržišnih
vrednosti skupa za netiranje uključiti podobna finansijska sredstva
obezbeđenja u skladu s tač. 139. do 142. i tačkom 286. stav 2. odredbe
pod 3) i 4) ove odluke.
266. Kapitalni zahtev za rizik druge ugovorne strane
za izloženosti na koje banka primenjuje metod internih modela jednak je
jednom od dva sledeća iznosa, zavisno od toga koji iznos je veći:
1) kapitalnog zahteva za ove izloženosti
izračunatog na osnovu efektivne EPE vrednosti dobijene primenom
postojećih tržišnih podataka ili
2) kapitalnog zahteva za te izloženosti
izračunatog na osnovu efektivne EPE vrednosti dobijene primenom
dosledno utvrđenih uslova stresa za sve izloženosti riziku druge
ugovorne strane na koje se primenjuje metod internih modela.
267. Iznos izloženosti, osim za izloženosti
specifičnom korelacijskom riziku na koje se primenjuje tačka 278. st.
3. i 4. ove odluke, izračunava se kao proizvod α parametra i efektivne
EPE vrednosti u skladu sa sledećom formulom:
iznos izloženosti = α x efektivna EPE,
gde je α = 1,4.
Narodna banka Srbije može u postupku kontrole
boniteta i zakonitosti poslovanja banke odrediti toj banci primenu
parametra α većeg od 1,4.
Efektivna EPE vrednost izračunava se procenom
očekivane izloženosti (EEt) koja predstavlja prosečnu izloženost na
budući datum t, pri čemu je prosečna izloženost izračunata na osnovu
mogućih budućih vrednosti relevantnih faktora tržišnog rizika. Internim
modelom procenjuje se EE vrednost za niz budućih datuma (t
1
, t
2
, t
3
itd).
Efektivna EE vrednost na određeni dan izračunava se u skladu sa sledećom formulom:
efektivna EEt
k
= max (efektivna EEt
k-1
; EEt
k
),
pri čemu se t
0
označava kao tekući datum, a efektivna EEt
0
jednaka je tekućoj izloženosti.
Efektivna EPE vrednost jednaka je proseku efektivnih
EE vrednosti izračunatih za narednu godinu. Ako sve transakcije u skupu
za netiranje dospevaju u roku kraćem od godinu dana, EPE vrednost je
prosek svih EE vrednosti za period jednak roku dospeća transakcije iz
skupa za netiranje koja ima najduži preostali rok dospeća. Efektivna
EPE vrednost jednaka je ponderisanom proseku efektivnih EE vrednosti:
efektivna EPE=
min (1 godina; rok dospeća)
efektivna EET
k
x
D
t
k
,
S
k=1
pri čemu ponder Δt
k
= t
k
- t
k-1
predstavlja
period između budućih datuma na koje se izračunava izloženost, a
primenjuje se kada periodi između datuma na koje se računa izloženost
nisu jednaki.
Banka je dužna da očekivanu izloženost (EE) ili
vrhunac izloženosti izračunava na osnovu raspodele izloženosti koja
sadrži moguća odstupanja od normalne raspodele.
Banka može vrednost izloženosti da izračunava na
oprezniji način tako da je rezultat veći od iznosa izloženosti
izračunatog u skladu sa stavom 1. ove tačke.
268. Izuzetno od tačke 267. stav 1. ove odluke,
Narodna banka Srbije može banci dati saglasnost za korišćenje
sopstvenih procena parametra α s donjim limitom od 1,2, pri čemu je
ovaj parametar jednak odnosu internog kapitala dobijenog sveobuhvatnom
simulacijom izloženosti riziku druge ugovorne strane i internog
kapitala zasnovanog na EPE vrednosti. Za izračunavanje internog
kapitala zasnovanog na EPE vrednosti - kao EPE vrednost koristi se
utvrđeni nenaplaćeni iznos od druge ugovorne strane.
Banka je dužna da obezbedi da se elementi parametra α
računaju dosledno u skladu sa metodologijom za modeliranje,
karakteristikama ovog parametra i strukturom portfolija.
Pristup koji banka koristi za sopstvene procene
parametra α mora biti zasnovan na pristupu koji se koristi za procenu
internog kapitala, dokumentovan na odgovarajući način i predmet
nezavisne provere i procene. Banka je dužna da vrši proveru ovih
procena najmanje jednom u tri meseca, odnosno češće ako se struktura
portfolija menja u toku vremena.
Banka je dužna da procenjuje rizik modela kome je
izložena, naročito po osnovu pogrešnih pretpostavki modela korišćenog
za simulaciju izloženosti riziku druge ugovorne strane.
Pri podnošenju zahteva za dobijanje ove saglasnosti
banka je dužna da dostavi dokumentaciju kojom dokazuje da interni
kapital dobijen simulacijom iz stava 4. ove tačke obuhvata materijalno
značajne izvore stohastičkih zavisnosti raspodele tržišnih vrednosti
transakcija ili portfolija transakcija između svih ugovornih strana.
Sopstvene procene parametra α moraju da uzimaju u obzir
diversifikovanost portfolija.
Narodna banka Srbije može ukinuti saglasnost iz stava 1. ove tačke ako banka više ne ispunjava uslove iz st. 1. do 4. te tačke.
269. Banka je dužna da korelacije i volatilnost
faktora tržišnog rizika koje koristi u simulacijama zajedničkim za
tržišni i kreditni rizik prilagodi na osnovu faktora kreditnog rizika,
kako bi odražavali potencijalna povećanja u uslovima recesije u
ekonomiji.
v) Uslovi za izračunavanje iznosa izloženosti skupova za zaštitu po osnovu transakcija pokrivenih marginom
270. Ako je skup za netiranje predmet sporazuma o
margini i dnevnog vrednovanja po tekućoj tržišnoj vrednosti, banka može
da koristi jednu od sledećih vrednosti za EPE vrednost:
1) efektivnu EPE vrednost, bez uzimanja u
obzir sredstava obezbeđenja koje se drži ili je dato po osnovu
sporazuma o margini, nezavisno od dnevnog vrednovanja i utvrđivanja
pokrića marginom ili od tekuće izloženosti;
2) dodatak koji odražava potencijalno povećanje izloženosti u toku perioda rizika margine uvećan za veći od sledeća dva iznosa:
- tekuće izloženosti, uključujući sredstva
obezbeđenja koja se drže ili su data, osim aktiviranih ili spornih
sredstava obezbeđenja,
- najveće neto izloženosti, uključujući
sredstvo obezbeđenja po osnovu sporazuma o margini koja ne dovodi do
plaćanja po osnovu sredstva obezbeđenja, pri čemu ovaj iznos uzima u
obzir sve primenljive pragove, najniži iznos margine koji će se
razmeniti između ugovornih strana i inicijalne margine po osnovu
sporazuma o margini;
3) EE vrednost, izračunatu primenom internog
EPE modela koju banka upotrebljava direktno u formuli iz tačke 267.
stav 4. ove odluke, ako banka za to ima saglasnost Narodne banke
Srbije.
Narodna banka Srbije daje saglasnost iz stava 1.
odredba pod 3) ove tačke, ako se ovim modelom pri proceni EE vrednosti
uzimaju u obzir efekti margine.
Banka izračunava dodatak iz stava 1. odredba pod 2)
ove tačke kao očekivanu pozitivnu promenu tekuće tržišne vrednosti
transakcije utvrđenu na dnevnom nivou tokom perioda rizika margine.
Promene vrednosti sredstava obezbeđenja banka je dužna da računa
korišćenjem propisanih faktora volatilnosti u skladu sa odeljkom 3.
pododeljak 3. ove glave ili sopstvenih procena faktora volatilnosti za
složeni metod, pri čemu se polazi od pretpostavke da tokom perioda
rizika margine nema plaćanja po osnovu sredstava obezbeđenja. Kao
minimalni period rizika margine koristi se period iz tačke 271. ove
odluke.
271. U slučaju transakcija za koje se dnevno utvrđuje
tekuća izloženost i primenjuje dnevno odmeravanje margine, periodom
rizika margine smatra se vreme od najmanje:
- pet radnih dana za skupove za netiranje koji se
sastoje isključivo od repo transakcija, transakcija davanja ili
uzimanja u zajam hartija od vrednosti ili robe i transakcije
kreditiranja trgovine hartijama od vrednosti,
- deset radnih dana za sve ostale skupove za netiranje.
Izuzetno od stava 1. ove tačke za sve skupove za netiranje:
- kod kojih broj trgovanja u bilo kom trenutku u toku
kvartala prelazi 5.000, period rizika margine u narednom kvartalu ne
može biti kraći od 20 radnih dana, pri čemu se ovo izuzeće ne
primenjuje na izloženosti po osnovu trgovanja banke ili
- koji sadrže jednu ili više transakcija trgovanja sa
nelikvidnim sredstvom obezbeđenja ili OTC derivatom koji nije lako
zamenljiv (što podrazumeva odsustvo aktivnog tržišta u stresnim
uslovima na kojem bi druga ugovorna strana mogla u roku od najviše dva
dana dobiti više kotacija cene koje ne bi uticale na tržište niti bi
odražavale diskont za sredstvo obezbeđenja, odnosno premiju za OTC
derivat), period rizika margine ne može biti kraći od 20 radnih dana.
Za potrebe stava 2. ove tačke, banka je dužna da
utvrdi da li postoji koncentracija transakcija trgovanja ili hartija od
vrednosti prema drugoj ugovornoj strani, kao i mogućnost da, u slučaju
izlaska te ugovorne strane sa tržišta, nadoknadi te transakcije ili
hartije od vrednosti.
Ako je banka bila uključena u više od dva poziva za
plaćanje margine za pojedinačan skup za netiranje koji su bili sporni u
poslednja dva kvartala, a ovi pozivi su trajali duže od primenljivog
perioda rizika margine iz st. 1. i 2. ove tačke, banka je dužna da za
ovaj skup za netiranje primenjuje period rizika margine koji je
najmanje dva puta duži od ovog perioda u naredna dva kvartala.
Kada period ponovnog određivanja margine iznosi N
dana, period rizika margine se utvrđuje kao primenljivi period rizika
margine iz st. 1. i 2. ove tačke (F) uvećan za N-1 dan, odnosno kao:
period rizika margine = F + N - 1
272. Ako interni model uključuje efekat pokrića
marginom na promene tržišne vrednosti skupa za netiranje, banka
prilikom izračunavanja iznosa izloženosti za transakcije sa OTC
derivatima i transakcije finansiranja hartijama od vrednosti, modelira
sredstva obezbeđenja zajedno sa izloženošću, osim u slučaju gotovinskih
depozita koji su u istoj valuti kao izloženost.
Ako nije nije u mogućnosti da modelira sredstva
obezbeđenja zajedno sa izloženošću, banka ne može priznati u
izračunavanju iznosa izloženosti za OTC derivate i transakcije
finansiranja hartijama od vrednosti efekte sredstva obezbeđenja (izuzev
gotovinskih depozita koji su u istoj valuti kao izloženost), osim u
slučajevima kada, uz saglasnost Narodne banke Srbije, primenjuje
sopstvene procene faktora volatilnosti ili propisane faktore
volatilnosti u skladu sa odeljkom 3. ove glave.
Banka u svojim modelima ne može priznati efekte
smanjenja izloženosti ako ugovor o sredstvu obezbeđenja sadrži odredbe
koje umesto naplate zahtevaju prihvatanje sredstva obezbeđenja usled
pogoršanja kreditne sposobnosti druge ugovorne strane.
g) Uslovi za upravljanje rizikom druge ugovorne strane
273. Banka je dužna da uspostavi odgovarajući sistem
za upravljanje rizikom druge ugovorne strane koji obuhvata unutrašnje
akte kojima se uređuje upravljanje rizikom druge ugovorne strane i
procedure kojima se obezbeđuje odgovarajuća primena ovih akata. Ta akta
treba da budu jasna i pouzdana, primenjena u celosti i da dokumentuju
ceo proces upravljanja ovim rizikom, pri čemu moraju da obuhvate i
objašnjenje empirijskih tehnika korišćenih za merenje izloženosti tom
riziku.
Banka je dužna da unutrašnjim aktima kojima se
uređuje upravljanje rizikom druge ugovorne strane obuhvati povezanost
rizika druge ugovorne strane s drugim rizicima (tržišnim, operativnim,
pravnim, kao i rizikom likvidnosti). Sistemom za upravljanje rizikom
druge ugovorne strane obezbeđuje se da banka:
1) pre ugovaranja transakcija s drugom ugovornom stranom proveri kreditnu sposobnost te strane;
2) procenjuje svoju izloženost riziku izmirenja, kao i kreditnom riziku pre izmirenja;
3) da rizicima iz odredaba pod 1) i 2) ovog
stava upravlja sveobuhvatno i dosledno na nivou jedne ugovorne strane u
transakciji - objedinjavanjem izloženosti riziku druge ugovorne strane
s drugim izloženostima kreditnom riziku, kao i na nivou banke.
Banka je dužna da obezbedi da njen sistem upravljanja
rizikom druge ugovorne strane obuhvati povezanost sa rizikom
likvidnosti, a naročito:
1) potencijalno plaćanje margine usled
promena varijabilne ili druge vrste margine (kao što je inicijalna
margina) u stresnim uslovima na tržištu;
2) potencijalno vraćanje viška sredstava obezbeđenja koji je položila druga ugovorna strana;
3) posledice potencijalnog pogoršanja kreditnog rejtinga banke.
Banka je dužna da obezbedi da su vrsta i period
ponovne upotrebe sredstva obezbeđenja u skladu sa njenim potrebama za
likvidnošću i da ne ugrožavaju njenu sposobnost da blagovremeno položi
ili izvrši povraćaj sredstva obezbeđenja.
Organi upravljanja banke dužni su da, u skladu sa
svojim delokrugom, učestvuju u procesu kontrole rizika druge ugovorne
strane, kao i da obezbede uspostavljanje odgovarajuće organizacione
strukture koja omogućava upravljanje ovim rizikom. Članovi izvršnog
odbora banke imaju uvid u pretpostavke i ograničenja internog modela i
njihov uticaj na pouzdanost njegovih rezultata, kao i uvid u uticaje
tržišnog okruženja i poslovne prakse na ovaj model.
Dnevni izveštaji o izloženosti banke riziku druge
ugovorne strane iz tačke 274. stav 3. alineja druga ove odluke
dostavljaju se članovima organa upravljanja banke koji ima ovlašćenja
za ograničavanje i smanjivanje potencijalne izloženosti banke po osnovu
transakcija s kojima su se saglasili zaposleni ovlašćeni za odobravanje
plasmana ili zaposleni ovlašćeni za ugovaranje tržišnih transakcija,
kao i za ograničavanje i smanjivanje ukupne izloženosti banke ovom
riziku.
Banka je dužna da pri upravljanju rizikom druge
ugovorne strane vrši usklađivanje sa internim limitima kreditnog rizika
i tržišnih rizika. Ovi limiti povezani su s modelom za merenje rizika
banke na kontinuiran način, koji je razumljiv zaposlenima odgovornim za
odobravanje plasmana i za ugovaranje tržišnih transakcija, kao i višem
rukovodstvu. Banka je dužna da uspostavi proces izveštavanja
rukovodstva o prekoračenju limita rizika.
Merenje izloženosti banke riziku druge ugovorne
strane obuhvata merenje iskorišćenosti okvirnih kredita na dnevnoj
osnovi i u toku dana. Banka je dužna da tekuću izloženost meri pre i
nakon korišćenja efekata sredstava obezbeđenja, te da izračunava i
prati vrhunac izloženosti ili potencijalnu izloženost (PFE) kako na
nivou portfolija tako i na nivou druge ugovorne strane, s tim što
samostalno odlučuje o korišćenom intervalu poverenja. Banka je dužna da
prati velike izloženosti, kao i koncentraciju izloženosti po grupama
povezanih lica, delatnostima, tržištima i ostalim značajnim
kriterijumima.
Banka je dužna da redovno, kao sastavni deo
upravljanja rizikom druge ugovorne strane, sprovodi stres testiranje
zasnovano na strogim pretpostavkama, čije rezultate izvršni odbor
periodično analizira i dužan je da ih uključi u politike i limite za
rizik druge ugovorne strane. Ako stres test ukaže na slabosti po osnovu
ovog rizika u određenim situacijama, banka je dužna da bez odlaganja
preduzme odgovarajuće mere za adekvatno upravljanje tim rizikom i
sprečavanje novih slabosti.
d) Uslovi za organizacionu strukturu upravljanja rizikom druge ugovorne strane
274. Banka je dužna da obrazuje organizacionu
jedinicu u čijem je delokrugu kontrola rizika druge ugovorne strane i
organizacionu jedinicu u čijem je delokrugu upravljanje sredstvima
obezbeđenja u skladu sa ovom tačkom.
Poslovanje organizacione jedinice u čijem je
delokrugu kontrola rizika druge ugovorne strane sastavni je deo procesa
svakodnevnog upravljanja kreditnim rizikom banke, a rezultati njenog
rada su sastavni deo procesa planiranja, praćenja i kontrole profila
kreditnog rizika banke, kao i celokupnog rizičnog profila banke. Ova
organizaciona jedinica je nezavisna od organizacione jedinice/jedinica
u banci u čijem je delokrugu preuzimanje rizika druge ugovorne strane,
a neposredno izveštava izvršni odbor banke. Banka je dužna da za rad u
toj organizacionoj jedinici obezbedi adekvatan broj zaposlenih
odgovarajuće stručnosti i profesionalnog iskustva.
Organizaciona jedinica u čijem je delokrugu kontrola
rizika druge ugovorne strane je odgovorna za sprovođenje sledećih
aktivnosti:
- operativno uspostavljanje sistema upravljanja rizikom druge ugovorne strane, uključujući početnu i naredne validacije modela;
- izradu i analizu dnevnih izveštaja o rezultatima
modela za merenje rizika banke, pri čemu ova analiza uključuje i
procenu odnosa između iznosa izloženosti i utvrđenih limita trgovanja;
- kontrolu ispravnosti ulaznih podataka, izradu i
analizu izveštaja o rezultatima modela za merenje rizika banke,
uključujući i procenu odnosa između iznosa izloženosti i utvrđenih
limita trgovanja.
Organizaciona jedinica u čijem je delokrugu upravljanje sredstvima obezbeđenja sprovodi sledeće aktivnosti:
1) izračunava i upućuje pozive za marginu,
upravlja spornim pozivima za plaćanje margine i sačinjava dnevne
izveštaje o inicijalnim i varijabilnim marginama;
2) kontroliše sveobuhvatnost podataka koji se
koriste za upućivanje poziva za plaćanje margine i obezbeđuje
doslednost i kontinuiranu usklađenost podataka sa relevantnim izvorima
podataka banke;
3) prati obim ponovnog korišćenja sredstava
obezbeđenja i sve promene prava koje banka ima po osnovu sredstva
obezbeđenja koje je položila;
4) izveštava rukovodstvo o vrstama sredstava
obezbeđenja koja se ponovno koriste, kao i o uslovima ponovnog
korišćenja, uključujući vrstu instrumenata, kreditni kvalitet i
dospeće;
5) prati koncentracije po pojedinačnim vrstama sredstava obezbeđenja koje je banka primila;
6) redovno, a najmanje jednom u tri meseca,
izveštava izvršni odbor o upravljanju sredstvima obezbeđenja, a
naročito o vrstama primljenih sredstava obezbeđenja, datumu, iznosu i
roku dospeća sredstva obezbeđenja, kao i o uzrocima spornih poziva za
plaćanje margine, pri čemu ovo izveštavanje sadrži i trendove ovih
podataka.
Izvršni odbor banke je dužan da obezbedi da
organizaciona jedinica u čijem delokrugu je upravljanje sredstvima
obezbeđenja ima dovoljno resursa za obavljanje operativnih poslova na
odgovarajućem nivou, pre svega u smislu blagovremenog i preciznog
upravljanja pozivima za uplatu/plaćanje margine. Izvršni odbor banke
dužan je da obezbedi da ova jedinica ima dovoljno zaposlenih
odgovarajuće stručnosti i profesionalnog iskustva koji mogu
blagovremeno da obrade sve pozive, uključujući i one koji su sporni,
čak i u vanrednim uslovima na tržištu, kako bi banka mogla da ograniči
broj značajnih spornih poziva nastalih usled velikog obima trgovanja.
đ) Uslovi za proveru upravljanja rizikom druge ugovorne strane
275. Banka je dužna da sprovodi proveru procesa
upravljanja rizikom druge ugovorne strane u procesu unutrašnje
revizije, koja obuhvata i proveru aktivnosti organizacionih jedinica u
čijem su delokrugu kontrola procesa upravljanja rizikom druge ugovorne
strane, odnosno upravljanje sredstvima obezbeđenja. Ova provera se
sprovodi redovno, a najmanje jednom godišnje, i obuhvata naročito
proveru:
1) adekvatnosti dokumentacije koja se odnosi na proces upravljanja rizikom druge ugovorne strane;
2) organizacije rada u organizacionoj jedinici zaduženoj za kontrolu rizika iz tačke 274. stav 2. ove odluke;
3) organizacije rada u organizacionoj
jedinici zaduženoj za upravljanje sredstvima obezbeđenja iz tačke 274.
stav 4. ove odluke;
4) uključivanja merenja izloženosti riziku druge ugovorne strane u svakodnevno upravljanje rizicima;
5) procesa izbora modela i sistema za
vrednovanje izloženosti koje koriste zaposleni u banci odgovorni za
ugovaranje tržišnih transakcija, odnosno za knjigovodstvenu evidenciju
ugovorenih transakcija;
6) validacije svake značajne promene u procesu merenja rizika druge ugovorne strane;
7) rizika druge ugovorne strane obuhvaćenog modelom za merenje rizika;
8) celovitosti i pouzdanosti sistema izveštavanja rukovodstva;
9) tačnosti i potpunosti podataka koji se odnose na rizik druge ugovorne strane;
10) adekvatnosti uključivanja ugovornih i
drugih pravnih uslova u vezi sa sredstvom obezbeđenja i sporazumima za
netiranje u merenju iznosa izloženosti;
11) potvrđivanja doslednosti, blagovremenosti
i pouzdanosti izvora podataka na kojima su zasnovani interni modeli,
uključujući i nezavisnost tih izvora;
12) tačnosti i adekvatnosti pretpostavki koje se odnose na volatilnost i korelacije;
13) tačnosti vrednovanja i transformacije rizika;
14) provere tačnosti rezultata modela kroz
učestalo sprovođenje procesa back testiranja u skladu s tačkom 280.
stav 1. odredbe pod 2), 3), 4) i 5) ove odluke;
15) usklađenosti poslovanja organizacionih
jedinica zaduženih za kontrolu rizika i za upravljanje sredstvima
obezbeđenja sa relevantnim regulatornim zahtevima.
e) Uslovi za test korišćenja
276. Banka je dužna da raspodelu verovatnoće
izloženosti koja je rezultat internog modela za obračun efektivne EPE
vrednosti uključi u svakodnevni proces upravljanja rizikom druge
ugovorne strane i da, pri odobravanju plasmana, upravljanju ovim
rizikom, internoj raspodeli kapitala i upravljanju poslovanjem banke,
ključni značaj dodeli rezultatima internog modela.
Banka je dužna da dokaže da ima iskustva u primeni
metoda internog EPE modela i da je, najmanje godinu dana pre podnošenja
zahteva za dobijanje saglasnosti Narodne banke Srbije za primenu ovog
modela taj model, koji je usklađen sa uslovima za primenu iz ovog
pododeljka, koristila za izračunavanje raspodele verovatnoće
izloženosti pri obračunu EPE vrednosti.
Banka je dužna da model koji koristi za izračunavanje
raspodele verovatnoće izloženosti riziku druge ugovorne strane uključi
u proces upravljanja tim rizikom. Ovaj proces mora da obuhvati i
merenje iskorišćenosti okvirnih kredita (objedinjavanjem izloženosti
riziku druge ugovorne strane s drugim izloženostima kreditnom riziku),
kao i internu raspodelu kapitala.
Pored izračunavanja EPE vrednosti, banka je dužna da
merenje i upravljanje tekućim izloženostima, ako je moguće, vrši na
bruto i neto osnovi u odnosu na sredstvo obezbeđenja. Korišćenje ovog
modela može se oceniti kao adekvatno ako banka primenjuje i druge
načine za merenje rizika druge ugovorne strane (kao što su najviša
izloženost ili potencijalna izloženost - PFE) zasnovane na raspodeli
verovatnoće izloženosti koja se izračunava primenom EPE modela.
Banka je dužna da dnevno procenjuje EE vrednosti,
osim ako je Narodnoj banci Srbije prethodno dostavila obaveštenje i
dokumentaciju kojom dokazuje da izloženost riziku druge ugovorne strane
ne zahteva dnevno izračunavanje. Banka je dužna da EE vrednost
izračunava u periodu koji adekvatno odražava vremensku strukturu
budućih novčanih tokova i dospeća transakcija, u skladu s materijalnim
značajem i strukturom izloženosti.
Banka je dužna da meri, prati i kontroliše
izloženosti u toku celog perioda trajanja svih transakcija u skupu za
netiranje (a ne samo za period od godinu dana), kao i da uspostavi
procedure za upravljanje rizikom druge ugovorne strane kada je
izloženost duža od godinu dana. Očekivano povećanje izloženosti
uključuje se u model izračunavanja internog kapitala banke.
ž) Uslovi za stres testiranje
277. Banka je dužna da uspostavi sveobuhvatan i
pouzdan proces stres testiranja rizika druge ugovorne strane, koji
uključuje i stres testiranje za potrebe procesa interne procene
adekvatnosti kapitala za pokriće izloženosti po osnovu ovog rizika.
Stres testiranje obuhvata i identifikaciju potencijalnih događaja ili
budućih promena ekonomskih uslova koji mogu nepovoljno uticati na
izloženost banke kreditnom riziku, kao i procenu sposobnosti banke da
se prilagodi takvim promenama.
Rezultati stres testova upoređuju se sa limitima
rizika i banka je dužna da ih uzima u obzir u procesu procene i
održavanja internog kapitala na odgovarajućem nivou.
Stres testiranje obuhvata sve izloženosti po osnovu
trgovanja i ukupne izloženosti, za sve izvore rizika druge ugovorne
strane, posmatrano prema pojedinačnim drugim ugovornim stranama u
dovoljno dugom periodu. Radi identifikovanja i, gde je potrebno,
smanjenja izraženih koncentracija pojedinačnih rizika, banka najmanje
mesečno sprovodi stres testiranje osnovnih faktora tržišnog rizika kao
što su kamatne stope, strane valute, vlasnički finansijski instrumenti,
kreditne marže i cene robe, za sve njene druge ugovorne strane. Stres
testiranje izloženosti (sa jednim ili više faktora, kao i za značajne
nelinearne rizike), kao i izloženosti i kreditne sposobnosti zajedno,
sprovodi se na nivou pojedinačne druge ugovorne strane, na nivou grupe
drugih ugovornih strana i na nivou celog portfolija banke.
Banka je dužna da najmanje jednom u tri meseca
sprovodi stres testiranje sa scenarijom u kojem se pretpostavlja više
faktora rizika i značajni nelinearni rizici, uključujući rizik krive
prinosa i bazni rizik, pri čemu moraju biti obuhvaćeni najmanje sledeće
pretpostavke:
- značajni događaji u privredi ili na tržištu,
- izraženo smanjenje likvidnosti tržišta,
- veliki finansijski posrednik likvidira svoje pozicije.
Konzervativnost pretpostavki koje se primenjuju na
odnosne faktore rizika u stres testiranju mora biti dosledna. Pri
proceni solventnosti u uslovima stresa, rigoroznost pretpostavki za
odnosne faktore rizika mora biti takva da obuhvati istorijske šokove na
tržištu i ekstremne ali realistične stresne tržišne uslove. Rezultat
ovih stres testova treba da bude uticaj šokova na kapital, kapitalne
zahteve i profit banke. Za potrebe dnevnog praćenja, interne zaštite i
upravljanja koncentracijama korišćena scenarija treba da se zasnivaju
na manje rigoroznim događajima sa većom verovatnoćom nastupanja.
Stres testiranje, ako je primenljivo, treba da
obuhvati obrnuto stres testiranje u cilju identifikovanja ekstremnih
ali verovatnih scenarija koji dovode do značajnih negativnih posledica
na poslovanje banke. Obrnuto stres testiranje obuhvata i uticaj
značajne nelinearnosti portfolija.
Banka je dužna da obezbedi da se izveštavanje
izvršnog odbora o rezultatima stres testiranja sprovodi redovno, a
najmanje jednom u tri meseca. Izveštaji i analize rezultata obuhvataju
najznačajnije uticaje na nivou druge ugovorne strane u portfoliju,
značajne koncentracije po segmentima portfolija (po privrednim granama
i geografskim oblastima), kao i specifične trendove datog portfolija i
druge ugovorne strane.
Izvršni odbor ima ključnu ulogu u integrisanju stres
testiranja u sistem upravljanja rizicima i svest zaposlenih o rizicima
u banci i u obezbeđivanju da su rezultati ovog testiranja imaju značaj
za banku i da se koriste u upravljanju rizikom druge ugovorne strane.
Rezultati stres testiranja značajnih izloženosti se procenjuju u odnosu
na sklonost ka rizicima banke. Ovi rezultati dostavljaju se izvršnom
odboru radi njihovog razmatranja i radi preduzimanja odgovarajućih
mera, ako su identifikovana prekoračenja limita ili značajnije
koncentracije.
z) Uslovi za korelacijski rizik
278. Banka je dužna da posebnu pažnju posveti izloženostima koje prouzrokuju značajan opšti i specifični korelacijski rizik.
Radi identifikovanja opšteg korelacijskog rizika
banka je dužna da razvije stres testiranje i scenario analize kako bi
proverila otpornost na stres onih faktora rizika koji negativno utiču
na kreditnu sposobnost druge ugovorne strane. Ovo stres testiranje
obuhvata mogućnost nastanka ozbiljnih poremećaja do kojih dolazi usled
promene odnosa između faktora rizika. Banka je dužna da prati opšti
korelacijski rizik po proizvodu, geografskoj oblasti, industrijskoj
grani ili drugom kriterijumu koji je od značaja za poslovanje banke.
Banka je dužna da uspostavi procedure za
identifikovanje, praćenje i kontrolu specifičnog korelacijskog rizika
na nivou pojedinačnog pravnog lica od datuma početka transakcije i
tokom njenog trajanja.
Banka je dužna da računa kapitalni zahtev za rizik
druge ugovorne strane za transakcije kod kojih je identifikovan
specifični korelacijski rizik i kod kojih postoji pravna povezanost
između druge ugovorne strane i izdavaoca odnosnog instrumenta OTC
derivata ili repo transakcije, transakcije davanja ili uzimanja u zajam
hartija od vrednosti ili robe i transakcije kreditiranja trgovine
hartijama od vrednosti, u skladu sa sledećim:
1) instrumenti kod koji je identifikovan
specifični korelacijski rizik ne uključuju se u skupove za netiranje sa
ostalim transakcijama sa drugom ugovornom stranom, već se svaki
instrument posmatra kao poseban skup za netiranje;
2) za posebne skupove za netiranje iz odredbe
pod 1) ovog stava, u slučaju CDS derivata s jednim referentnim licem,
iznos izloženosti je jednak ukupnom očekivanom gubitku preostale fer
vrednosti odnosnog instrumenta na osnovu pretpostavke da je izdavalac
ovog instrumenta u stečaju;
3) ako banka primenjuje IRB pristup u skladu
sa odeljkom 2. ove glave, LGD parametar je jednak 100% za CDS derivate
s jednim referentnim licem;
4) ako banka primenjuje standardizovani
pristup u skladu sa odeljkom 1. ove glave, primenjuje ponder rizika
koji odgovara neobezbeđenoj izloženosti;
5) za sve ostale transakcije sa jednim
referentnim licem koje su razvrstane u zasebne skupove za netiranje,
izračunavanje iznosa izloženosti polazi od pretpostavke neočekivanog
nastupanja statusa neizmirenja obaveza za odnosne obaveze kod kojih je
izdavalac odnosnog instrumenta povezan sa drugom ugovornom stranom, dok
se u slučaju transakcija koje se odnose na skup odnosne imovine ili
indekse pretpostavka o neočekivanom nastupanju statusa neizmirenja
obaveza odnosne obaveze kod kojih je izdavalac odnosnog instrumenta
povezan sa drugom ugovornom stranom primenjuje samo ako je transakcija
značajna;
6) u meri u kojoj banka koristi postojeći
obračun kapitalnih zahteva za dodatni rizik nastupanja statusa
neizmirenja obaveza i migracije koji već sadrži pretpostavke o LGD
parametru vrednost tog parametra koja se uključuje u obračun je 100%.
Izvršni odbor banke i drugi relevantni odbori
dobijaju redovne izveštaje o izloženosti opštem i specifičnom
korelacijskom riziku, kao i merama koje se preduzimaju u upravljanju
ovim rizicima.
i) Uslovi za integritet procesa modeliranja
279. Banka je dužna da obezbedi integritet procesa modeliranja u skladu ovim pododeljkom, uz ispunjenje sledećih uslova:
1) model blagovremeno, na sveobuhvatan i
oprezan način odražava karakteristike transakcije, pri čemu te
karakteristike obuhvataju najmanje nominalne (hipotetičke) iznose iz
odgovarajućeg ugovora, rok dospeća, referentnu imovinu, sporazume o
margini i sporazume o netiranju;
2) o karakteristikama svake pojedinačne
transakcije uspostavljena je i održava se baza podataka koja je predmet
periodične revizije;
3) uspostavljen je proces pribavljanja odgovarajućeg pravnog mišljenja kojim se potvrđuje punovažnost sporazuma o netiranju;
4) pravno mišljenje iz odredbe pod 3) ovog
stava u bazu podataka unosi organizaciona jedinica koja je nezavisna od
jedinice u čijem je delokrugu upravljanje rizikom druge ugovorne
strane;
5) unutrašnja revizija proverava podatke o transakcijama koji se koriste u izračunavanju EPE vrednosti;
6) uspostavljen je proces za usaglašavanje
sistema modela i baze ulaznih podataka kako bi se potvrdilo da se na
kontinuiranoj osnovi svi relevantni podaci na odgovarajući ili barem na
oprezan način, uključuju u izračunavanje EPE vrednosti.
Banka je dužna da za obračun tekućih izloženosti
primenom internog modela koristi tekuće tržišne podatke. Banka može da
kalibrira EPE model primenom istorijskih tržišnih podataka ili
pretpostavljenih vrednosti tržišnih podataka kako bi uspostavila
parametre odnosnih stohastičkih procesa, kao što su očekivani prinos,
volatilnost i korelacija. Pri upotrebi istorijskih podataka za procenu
volatilnosti i korelacija, banka koristi podatke za period od najmanje
tri prethodne godine, koje ažurira tromesečno ili češće, ako to
zahtevaju tržišni uslovi.
Za izračunavanje efektivne EPE vrednosti primenom
stresirane kalibracije, banka je dužna da koristi istorijske ili
pretpostavljene podatke za period od tri godine u kojem su nastupili
nepovoljni tržišni uslovi koji su se odrazili na iznos naknade po
osnovu kreditnih derivata za njene druge ugovorne strane, kao i da
ispuni sledeće uslove:
1) da jednom u tri meseca Narodnoj banci
Srbije dostavlja dokumentaciju kojom se dokazuje da je koristila
podatke za period u kojem su nastupili nepovoljni uslovi u smislu
povećanih naknada za CDS derivate ili drugih kreditnih marži (za npr.
kredite ili korporativne obveznice) za relevantne druge ugovorne strane
čijim se kreditnim maržama trguje, a ako banka ne raspolaže
odgovarajućim podacima o kreditnim maržama za druge ugovorne strane
dodeliće tim ugovornim stranama podatke o kreditnim maržama prema
geografskom području, internom rejtingu i vrsti poslovanja;
2) EPE model za sve druge ugovorne strane
koristi istorijske ili pretpostavljene podatke za period u kojem su
nastupili nepovoljni tržišni uslovi u pogledu kreditiranja na način
koji je usaglašen sa onim koji je korišćen za kalibraciju EPE modela
zasnovanog na tekućim podacima;
3) radi procene delotvornosti kalibracije
stresa za efektivnu EPE vrednost banka je definisala nekoliko
referentnih portfolija koji su osetljivi na rizike kojima je banka u
svom poslovanju izložena, pri čemu će se izloženost po osnovu ovih
portfolija računati korišćenjem stres metodologije zasnovane na tekućim
tržišnim vrednostima i parametrima modela kalibrisanim na nepovoljne
tržišne uslove i izloženosti nastalih u ovim nepovoljnim uslovima,
primenom metoda iz ovog pododeljka (tržišna vrednost na kraju perioda
stresa, volatilnosti i korelacije iz trogodišnjeg perioda stresa), a
ako se referentni portfoliji značajno razlikuju Narodna banka Srbije će
zahtevati od banke da prilagodi tu kalibraciju.
Banka je dužna da donese i primeni odgovarajuća
unutrašnja akta za validaciju internog modela. U procesu validacije
internog modela uređuju se vrste testiranja neophodne za obezbeđivanje
integriteta i pouzdanosti tog modela, a utvrđuju se i uslovi pod kojima
dolazi do odstupanja od pretpostavki modela, što može prouzrokovati
potcenjivanje EPE vrednosti. Proces validacije modela obuhvata i
procenu sveobuhvatnosti tog modela.
Banka je dužna da prati relevantne rizike u vezi s
rizikom druge ugovorne strane i da uspostavi procedure za
prilagođavanje sopstvenih procena EPE vrednosti kad izloženost tim
rizicima postane značajna za banku, što obuhvata:
- identifikaciju i upravljanje specifičnim i opštim korelacijskim rizicima u skladu s tačkom 278. ove odluke;
- redovno upoređivanje procene EPE vrednosti u toku
jedne godine s procenom te vrednosti u toku trajanja perioda
izloženosti - za izloženosti s rastućim rizičnim profilom nakon jedne
godine;
- redovno upoređivanje tekuće tržišne vrednosti
(tekuće izloženosti) s rizičnim profilom izloženosti, odnosno čuvanje
podataka koji omogućavaju ili bi mogli omogućiti takva poređenja - za
izloženosti s preostalim dospećem kraćim od jedne godine.
Banka je dužna da uspostavi procedure koje će pre
uključivanja transakcije u skup za netiranje omogućiti proveru da li je
transakcija obuhvaćena odgovarajućim sporazumom o netiranju koji
ispunjava uslove iz pododeljka 6. ovog odeljka.
Ako koristi sredstva obezbeđenja radi ublažavanja
rizika druge ugovorne strane, banka je dužna da uspostavi procedure
koje će omogućiti proveru punovažnosti ovih sredstava pre priznavanja
njihovog uticaja na izračunavanje izloženosti, u skladu s odeljkom 3.
ove glave.
j) Sistem upravljanja rizicima
280. Banka je dužna da u vezi sa sistemom upravljanja rizikom druge ugovorne strane:
1) ispunjava kvalitativne uslove iz glave VII odeljak 6. ove odluke;
2) sprovodi redovno back testiranje,
poređenjem mera rizika dobijenih primenom modela sa realizovanim merama
rizika, kao i poređenjem hipotetičkih promena po osnovu statičnih
pozicija sa realizovanim merama;
3) sprovodi inicijalnu validaciju, kao i
redovne provere EPE modela i dobijene mere rizika, pri čemu ova
validacija i provera moraju biti nezavisne od razvoja modela;
4) obezbedi aktivnu ulogu organa upravljanja
u kontroli rizika, uključujući i adekvatne resurse za kontrolu
kreditnog rizika i rizika druge ugovorne strane;
5) obezbedi da je interni model za merenje izloženosti riziku uključen u svakodnevno upravljanje rizicima banke;
6) obezbedi da sistem merenja rizika uzima u
obzir i interne limite trgovanja i limite izloženosti, pri čemu su
limiti izloženosti povezani sa modelom za merenje rizika na dosledan
način koji je razumljiv zaposlenima ovlašćenim za ugovaranje tržišnih
transakcija, kao i odborima, organizacionim jedinicama i zaposlenima u
čijem delokrugu je kreditna funkcija i izvršnom odboru;
7) obezbedi da je sistem upravljanja rizicima
na odgovarajući način dokumentovan, a naročito u odnosu na unutrašnje
politike, kontrole i procedure koje se odnose na funkcionisanje sistema
za merenje rizika i mehanizme koji omogućavaju adekvatnu primenu
unutrašnjih akata;
8) obezbedi da organizaciona jedinica banke u
čijem je delokrugu unutrašnja revizija banke sprovodi redovne provere
koje obuhvataju aktivnosti organizacione jedinice ovlašćene za
ugovaranje tržišnih transakcija i organizacione jedinice zadužene za
kontrolu rizika, a najmanje na godišnjem nivou i procesa za upravljanje
rizicima posebno uzimajući u obzir elemente iz tačke 275. ove odluke;
9) obezbedi da je redovna validacija modela za merenje rizika druge ugovorne strane, uključujući i
back
testiranje, predmet redovne provere od strane nivoa rukovodstva koje
ima ovlašćenje da preduzme mere za otklanjanje nedostatka modela.
Ispunjenost uslova iz stava 1. ove tačke je jedan od
kriterijuma na osnovu kojih Narodna banka Srbije propisuje nivo α
parametra iz tačke 267. stav 1. ove odluke. Samo banka koja u celosti
ispunjava ove uslove može primeniti α parametar od 1,4.
Banka je dužna da dokumentuje proces validacije EPE
modela i dobijene mere rizika na način da lice koje nije bilo uključeno
u ovaj proces može da ponovi analizu i dobije meru rizika. Ova
dokumentacija definiše i učestalost analize back testiranja i
validacije, kao i način sprovođenja validacije u smislu podataka,
portfolija i analiza.
Banka je dužna da definiše kriterijume za procenu EPE
modela, kao i modela koji služe za izračunavanje ulaznih podataka u
ovaj model, kao i da donese i primeni unutrašnji akt kojim se definiše
proces identifikovanja slučajeva u kojima model neadekvatno funkcioniše
i preduzimanja korektivnih mera.
Formiranje reprezentativnih portfolija drugih
ugovornih strana za potrebe validacije modela je jasno definisano od
strane banke.
Validacija EPE modela i dobijene mere rizika za
predviđenu raspodelu mora da obuhvati više od jednog seta statističkih
pretpostavki o predviđenoj raspodeli.
k) Validacija modela
281. Kao sastavni deo validacije EPE modela i dobijene mere rizika, banka je dužna da obezbedi ispunjenost sledećih uslova:
1) banka je sprovodila
back
testiranje
na osnovu istorijskih podataka o promenama tržišnih faktora i pre
dobijanja saglasnosti iz tačke 263. ove odluke, a ovo testiranje uzima
u obzir nekoliko različitih perioda predviđanja od najmanje godinu
dana, sa različitim početnim datumima i širokim obuhvatom tržišnih
uslova;
2) banka koja primenjuje pristup iz tačke
270. stav 1. odredba pod 2) ove odluke redovno sprovodi validaciju svog
modela radi provere da li su realizovane tekuće izloženosti u skladu sa
predviđenim tokom svih perioda margine u trajanju od godinu dana pri
čemu, ako neke od transakcija trgovanja iz skupa za netiranje imaju
dospeće kraće od godinu dana, a skup za netiranje bi imao veću
osetljivost na faktore rizika da te transakcije nisu u njega uključene,
validacija to mora uzeti u obzir;
3) banka sprovodi
back
testiranje
performansi EPE modela i dobijene mere rizika, kao i predviđanja
faktora tržišnog rizika, a za transakcije trgovanja pokrivene
sredstvima obezbeđenja period predviđanja obuhvata one periode koji
odražavaju tipične periode rizika margine za transakcije trgovanja
pokrivene sredstvima obezbeđenja ili marginom;
4) ako validacija modela ukaže da je
efektivna EPE vrednost potcenjena, banka je dužna da preduzme sve
neophodne aktivnosti za otklanjanje netačnosti modela;
5) banka testira modele za određivanje cene
koji se koriste za izračunavanje izloženosti riziku druge ugovorne
strane u uslovima potencijalnih šokova u vezi s faktorima tržišnog
rizika, kao deo procesa validacije tog modela, pri čemu modeli za
određivanje cene opcija uzimaju u obzir nelinearnost vrednosti opcija u
odnosu na faktore tržišnog rizika;
6) model za izračunavanje izloženosti riziku
druge ugovorne strane obuhvata informacije karakteristične za svaku
pojedinačnu transakciju da bi se objedinile izloženosti na nivou skupa
za netiranje, pri čemu banka proverava da li je svaka od ovih
transakcija pripisana odgovarajućem skupu za netiranje u okviru ovog
modela;
7) EPE model obuhvata informacije
karakteristične za svaku pojedinačnu transakciju da bi uključio efekte
margine - pri čemu se uzimaju u obzir tekući iznos margine, iznos
margine koji će biti razmenjen između ugovornih strana u budućnosti
(uključujući i najniži iznos koji će biti razmenjen), ugovorne odredbe
o margini (jednostrano ili dvostrano obavezujući ugovor), učestalost
poziva na plaćanje margine, period rizika margine, najniži nivo
nepokrivene izloženosti koji je banka spremna da prihvati, minimalni
iznos za prenos, kao i dnevno vrednovanje sredstava obezbeđenja ili
njihovo vrednovanje u skladu s odeljkom 3. ove glave;
8) statičko i istorijsko
back
testiranje koje je sastavni deo procesa validacije modela sprovodi se
redovno na većem broju (stvarnih ili procenjenih) reprezentativnih
portfolija druge ugovorne strane, pri čemu se ovi portfoliji biraju na
osnovu osetljivosti banke na materijalno značajne faktore rizika i
korelacije kojima je izložena;
9) banka sprovodi
back
testiranje sa
ciljem provere ključnih pretpostavki EPE modela i dobijene mere rizika,
uključujući odnos između rokova dospeća za isti faktor rizika i odnos
između faktora rizika koji su zadati u modelu;
10) performanse EPE modela i dobijene mere rizika su predmet odgovarajućeg
back
testiranja, postavljenog tako da identifikuje loše performanse ovih modela;
11) banka validira svoje EPE modele i
dobijene mere rizika u periodu koji odgovara dospeću transakcija
trgovanja za koje se izloženost računa primenom internog modela iz ovog
pododeljka;
12) kao sastavni deo validacije modela, banka
redovno testira modele za određivanje cene korišćene za izračunavanje
izloženosti druge ugovorne strane poređenjem sa odgovarajućim
nezavisnim referentnim vrednostima;
13) validacije EPE modela i dobijene mere rizika obuhvataju procenu adekvatnosti skorašnjih performansi;
14) kao sastavni deo validacije EPE modela procenjuje se učestalost ažuriranja parametra ovog modela;
15) inicijalna i naredne validacije EPE
modela procenjuju da li je izračunavanje izloženosti na nivou druge
ugovorne strane i na nivou skupa za netiranje adekvatno.
Umesto proizvoda α parametra i efektivne EPE
vrednosti, banka može, ako je to navedeno u saglasnosti Narodne banke
Srbije iz tačke 263. stav 1. ove odluke, da za svaku drugu ugovornu
stranu koristi oprezniji način obračuna. Nivo opreznosti banka
procenjuje odmah nakon dobijanja ove saglasnosti, a nakon toga tokom
redovne provere EPE modela od strane Narodne banke Srbije. Banka je
dužna da redovno proverava ovaj nivo opreznosti. Kontinuirana provera
performansi modela mora da obuhvati sve druge ugovorne strane za koje
se model koristi.
Ako
back
testiranje ukazuje na to da interni
model nije dovoljno precizan, Narodna banka Srbije može banci ukinuti
saglasnost iz tačke 263. stav 1. ove odluke ili joj naložiti
preduzimanje odgovarajućih mera radi njegovog poboljšanja u najkraćem
roku.
6. Ugovorno netiranje
a) Priznavanje ugovornog netiranja za umanjenje rizika
282. Radi ublažavanja rizika druge ugovorne strane
banka može koristiti sledeće ugovore kojima se vrši netiranje
potraživanja i obaveza s drugom ugovornom stranom (u daljem tekstu:
sporazum o netiranju), i to:
- ugovore o prenovu (novaciji) između banke i druge
ugovorne strane, na osnovu kojih se njihova međusobna potraživanja i
obaveze prebijaju i zasniva novi ugovorni odnos kojim prestaju da važe
svi ugovori zaključeni između njih koji se odnose na ova potraživanja i
obaveze;
- ostale dvostrane ugovore o netiranju između banke i druge ugovorne strane;
- ugovore o netiranju između različitih kategorija
proizvoda - ako je banka dobila saglasnost iz tačke 263. stav 1. ove
odluke, a transakcije koje su predmet netiranja obuhvaćene su internim
modelom, pri čemu se netiranje transakcija između članova iste
bankarske grupe ne priznaje radi izračunavanja kapitalnih zahteva.
b) Uslovi za priznavanje sporazuma o netiranju
283. Banka može da koristi sporazum o netiranju radi
ublažavanja rizika druge ugovorne strane i izračunavanja kapitalnog
zahteva za taj rizik ako su ispunjeni sledeći uslovi:
1) da sporazumi o netiranju obuhvataju sve
uključene transakcije na način da postoji jedinstvena obaveza, odnosno
da usled nastupanja statusa neizmirenja obaveza druge ugovorne strane
banka ima ili potraživanje (pozitivnu tržišnu vrednost) ili obavezu
(negativnu tržišnu vrednost) samo u iznosu neto zbira tržišnih
vrednosti pojedinačnih transakcija;
2) da je banka od lica koje nije povezano s
bankom i drugom ugovornom stranom pribavila obrazloženo pravno
mišljenje iz kog se može jasno zaključiti da su, u slučaju nastanka
događaja utvrđenih u odredbi pod 1) ovog stava, potraživanja, odnosno
obaveze banke ograničene na neto iznos iz te odredbe i kojim je
ocenjeno da su sporazumi o netiranju zaključeni u skladu s merodavnim
pravom;
3) da se izloženosti kreditnom riziku svih
ugovornih strana objedinjuju kako bi se dobila jedinstvena izloženost
za sve transakcije, pri čemu ovo objedinjavanje banka uključuje u
proces utvrđivanja kreditnih limita i izračunavanja internog kapitala;
4) ugovor ne sadrži odredbu kojom se
ugovornoj strani koja ispunjava svoje obaveze omogućava da u celini ili
delimično ne izvrši plaćanje prema drugoj ugovornoj strani koja nije
ispunila obaveze bez obzira na to da li je ta strana u sporazumu o
netiranju neto poverilac (klauzula
walk away
).
Banka može koristiti ugovor o netiranju između
različitih kategorija proizvoda ako su, pored uslova iz stava 1. ove
tačke, ispunjeni i sledeći uslovi:
- da je iznos iz stava 1. odredbe pod 1) te tačke
jednak neto zbiru pozitivnih i negativnih vrednosti zatvaranja svakog
pojedinačnog uključenog standardizovanog sporazuma o netiranju, kao i
pozitivnih i negativnih tržišnih vrednosti pojedinačnih transakcija,
- da pravno mišljenje iz stava 1. odredbe pod 2) te
tačke obuhvata i analizu uticaja ugovora o netiranju na bitne elemente
svakog uključenog standardizovanog sporazuma o netiranju.
d) Obaveze banke
284. Banka je dužna da radi korišćenja sporazuma o
netiranju, uključujući i ugovor o netiranju između različitih
kategorija proizvoda, za ublažavanje rizika druge ugovorne strane i
izračunavanje kapitalnog zahteva za taj rizik:
1) uspostavi procedure kojima je omogućeno
redovno praćenje uticaja izmena relevantnih propisa na punovažnost
sporazuma o netiranju, odnosno na transakcije uključene u ugovor o
netiranju;
2) sporazume o netiranju i pripadajuću dokumentaciju čuva na odgovarajući način;
3) efekte ugovornog netiranja transakcija
uključuje u proces merenja ukupne izloženosti riziku druge ugovorne
strane i na toj osnovi upravlja tim rizikom;
4) u slučaju ugovora o netiranju između
različitih kategorija proizvoda, obezbedi da su za svaki
standardizovani sporazum o netiranju i za svaku pojedinačnu transakciju
uključenu u ugovor o netiranju ispunjeni uslovi za priznavanje
standardizovanih sporazuma o netiranju, kao i uslovi za ublažavanje
kreditnog rizika u skladu s odeljkom 3. ove glave.
g) Efekti priznavanja
285. Banka je dužna da efekte priznavanja ugovornog
netiranja radi ublažavanja rizika druge ugovorne strane i izračunavanja
kapitalnog zahteva za taj rizik priznaje u skladu sa sledećim:
1) ako koristi standardizovani metod, odnosno
metod internog modela - ugovorno netiranje će se priznavati u skladu s
pododeljkom 4, odnosno pododeljkom 5. ovog odeljka;
2) za ugovore o prenovu umesto bruto iznosa
mogu se ponderisati neto iznosi definisani ugovorom - ako koristi metod
tekuće izloženosti može ovaj neto iznos uzeti u obzir pri izračunavanju
tekuće tržišne i hipotetičke vrednosti iz tačke 250. stav 1. ove
odluke, a ako koristi metod originalne izloženosti može taj neto iznos
uzeti u obzir pri izračunavanju hipotetičkom iznosa iz tačke 251. stav
1. te odluke, pri čemu je dužna da njega primenjuje procente navedene u
tabeli 23;
3) ako koristi metod tekuće izloženosti,
banka može za ostale ugovore o netiranju da izračunava tekuću tržišnu
vrednost na osnovu hipotetičke neto tržišne vrednosti koja rezultira iz
ovih ugovora, a ako iz netiranja proizlazi neto obaveza za banku koja
izračunava neto tržišnu vrednost - tekuća tržišna vrednost jednaka je
nuli. Banka umanjuje iznos potencijalne izloženosti za sve ugovore
uključene u sporazum o netiranju u skladu sa sledećom formulom:
PCE
red
= 0,4 × PCE
gross
+ 0,6 × NGR × PCE
gross
,
gde je:
PCE
red
= umanjeni iznos
potencijalne izloženosti za sve ugovore s drugom ugovornom stranom koji
su uključeni u punovažne bilateralne sporazume o netiranju;
PCE
gross
= zbir svih
iznosa potencijalnih izloženosti za sve transakcije s drugom ugovornom
stranom koje su uključene u punovažne bilateralne sporazume o netiranju
i koji se izračunavaju množenjem njihovih hipotetičkih vrednosti s
procentima iz tabele 21;
NGR (
net-to-gross ratio
) = neto/bruto
pokazatelj izračunat kao odnos neto i bruto tržišne vrednosti za sve
ugovore uključene u punovažne bilateralne sporazume o netiranju.
Radi izračunavanja potencijalne izloženosti
korišćenjem formule iz stava 1. ove tačke, banka je dužna da valutne
forvard ugovore ili slične ugovore kod kojih je hipotetički iznos
glavnice jednak novčanim tokovima (ako novčani tokovi dospevaju za
naplatu na isti datum i ako su u potpunosti ili delimično izraženi u
istoj valuti), a uključeni su u ugovore iz tog stava, tretira kao jedan
ugovor s hipotetičkom vrednošću glavnice koja je jednaka neto
prilivima.
Ako koristi metod originalne izloženosti, banka može
valutne forvard ugovore ili slične ugovore iz stava 2. ove tačke koji
su uključeni u sporazum o netiranju da tretira kao jedan ugovor s
hipotetičkim iznosom glavnice jednakim neto primanjima, pri čemu se
ovaj hipotetički iznos množi procentima iz tabele 23. Za sve druge
ugovore koji su uključeni u sporazum o netiranju banka može da primeni
procente u skladu sa sledećom tabelom:
Tabela 26.
Originalni rok dospeća
Ugovori koji se odnose na kamatne stope
Ugovori koji se odnose na valute
≤  1 godine
0,35%
1,50%
>1 ≤  2 godine
0,75%
3,75%
dodatak za svaku sledeću godinu
0,75%
2,25%
U slučaju ugovora koji se odnose na kamatne stope, uz
prethodnu saglasnost Narodne banke Srbije, banka može da se opredeli za
primenu preostalog ili ugovorenog roka dospeća.
7. Pozicije iz knjige trgovanja
286. Pozicije iz knjige trgovanja, u smislu ovog
pododeljka, obuhvataju pozicije po osnovu finansijskih derivata iz
Priloga 1 ove odluke i kreditnih derivata.
Banka je dužna da se pri izračunavanju iznosa rizikom
ponderisanih izloženosti za rizik druge ugovorne strane po osnovu
pozicija iz knjige trgovanja pridržava sledećeg:
1) u slučaju TRS i CDS derivata, za potrebe
izračunavanja potencijalne izloženosti primenom standardizovanog
pristupa, hipotetički iznos instrumenta se množi sa:
- 5%, ako bi referentna obaveza, u slučaju da
predstavlja direktnu izloženost za banku, ispunjavala uslove iz tačke
337. ove odluke za kvalifikovanu poziciju,
- 10%, ako referentna obaveza, u slučaju da
predstavlja direktnu izloženost za banku, ne bi ispunjavala uslove iz
tačke 337. ove odluke za kvalifikovanu poziciju,
- 0% ako izloženost nastala po osnovu CDS
derivata predstavlja dugu poziciju u odnosnom instrumentu, osim kada je
ovaj derivat predmet zatvaranja u slučaju nesolventnosti lica čija
izloženosti nastala po osnovu tog derivata predstavlja kratku poziciju
u odnosnom instrumentu, iako odnosni instrument nije u statusu
neizmirenja obaveza,
- u slučaju kreditnih derivata sa n-tim
neizmirenjem obaveze u skupu odnosne imovine, određuje se koji se od
procenata iz alineja prve i druge ove odredbe može primeniti na obavezu
sa n-tim najlošijim nivoom kreditnog kvaliteta koja bi, u slučaju da
predstavlja direktnu izloženost za banku, ispunjavala uslove iz tačke
337. ove odluke za kvalifikovanu poziciju;
2) za potrebe priznavanja efekata
finansijskih sredstava obezbeđenja ne može se koristiti jednostavni
metod iz tačke 173. ove odluke;
3) u slučaju repo transakcija i transakcija
davanja i uzimanja u zajam hartija od vrednosti i robe iz knjige
trgovanja, svi finansijski instrumenti i roba koji su podobni za
uključivanje u knjigu trgovanja se mogu priznati kao podobno sredstvo
obezbeđenja;
4) u slučaju OTC derivata iz knjige
trgovanja, roba koja je podobna za uključivanje u knjigu trgovanja se
može priznati kao podobno sredstvo obezbeđenja;
5) kada hartije od vrednosti ili roba koji su
dati u zajam, prodati ili dati kao sredstvo obezbeđenja, uzeti u zajam,
kupljeni ili uzeti kao sredstvo obezbeđenja odnosne transakcije, ne
ispunjavaju uslove podobnosti propisane odeljkom 3. ove glave, a banka
koristi supervizorske faktore volatilnosti za složeni metod iz
pododeljka 3. tog odeljka, dužna je da na njih primenjuje faktor
volatilnosti koji se primenjuje na akcije koje nisu uključene u glavni
berzanski indeks a kojima se trguje na berzi;
6) ako banka koristi sopstvene procene
faktora volatilnosti u skladu sa odeljkom 3. pododeljak 3. ove glave,
za hartije od vrednosti ili robu koji ne ispunjavaju uslove podobnosti
propisane tim odeljkom, za svaku takvu hartiju od vrednosti ili robu
računa faktor volatilnosti, ako je banka dobila saglasnost za primenu
metoda internih modela iz tog odeljka može isti pristup da primeni i na
knjigu trgovanja;
7) u slučaju standardizovanih sporazuma o
netiranju koji se odnose na repo transakcije, transakcije davanja i
uzimanja u zajam hartija od vrednosti i robe ili druge transakcije s
pravom dodatnog obezbeđenja, priznaje se samo netiranje pozicija iz
bankarske knjige i knjige trgovanja ako su ispunjeni sledeći uslovi:
- odnosne transakcije su predmet dnevnog vrednovanja po tekućoj tržišnoj vrednosti,
- odnosna imovina koja je uzeta u zajam,
kupljena ili uzeta kao sredstvo obezbeđenja odnosne transakcije
ispunjava uslove za podobnost finansijskih sredstava obezbeđenja iz
odeljka 3. ove glave, pri čemu se ne uzimaju u obzir odredbe 3) do 6)
ovog stava;
8) ako je kreditni derivat iz knjige
trgovanja pribavljen kao interna zaštita i kreditna zaštita je priznata
u skladu s tačkom 152. ove odluke, primenjuje se jedan od sledećih
tretmana:
- pozicija u ovom derivatu ne nosi rizik druge ugovorne strane ili
- u izračunavanje kapitalnog zahteva za rizik
druge ugovorne strane dosledno uključuje sve kreditne derivate koji se
vode u knjizi trgovanja, a koji su pribavljeni kao interna zaštita ili
kreditna zaštita za izloženosti riziku druge ugovorne strane, pri čemu
ovi derivati ispunjavaju uslove iz odeljka 3. ove glave.
8. Kapitalni zahtev za izloženosti prema CCP licu
287. Banka je dužna da primenjuje odredbe ovog pododeljka za sve neizmirene ugovore i transakcije sa CCP licem po osnovu:
- finansijskih derivata iz Priloga 1 ove odluke i kreditnih derivata,
- repo transakcija,
- transakcija davanja ili uzimanja u zajam hartija od vrednosti ili robe,
- transakcija kreditiranja trgovine hartijama od vrednosti,
- transakcija s dugim rokom izmirenja.
Banka može da izabere da primenjuje na ugovore i transakcije iz stava 1. ove tačke sa QCCP licem jedan od sledećih tretmana:
1) za izloženosti po osnovu trgovanja i po
osnovu doprinosa u fond za neizmirenje obaveza tretman iz tačke 292.
ove odluke, osim stava 1. odredbe pod 2) te tačke, i iz tačke 293. te
odluke ili
2) tretman iz tačke 296. ove odluke.
Na ugovore i transakcije iz stava 1. ove tačke sa
nekvalifikovanim CCP licem banka primenjuje tretman iz tačke 292. ove
odluke, osim odredbe pod 1) stava 1. te tačke i, gde je primenljivo,
tretman iz tačke 295. te odluke.
a) Praćenje izloženosti prema CCP licu
288. Banka je dužna da prati izloženosti prema CCP
licu i da uspostavi procedure kojima se uređuje proces redovnog
izveštavanja višeg rukovodstva i odgovarajućih odbora o ovim
izloženostima.
Banka je dužna da procenjuje, kroz sprovođenje
odgovarajućih scenario analiza i stres testova, da li je nivo kapitala
koji je izdvojen za pokriće rizika druge ugovorne strane, uključujući
potencijalne izloženosti, izloženosti po osnovu doprinosa u fond za
neizmirenje obaveza i, ako je banka član kliringa, izloženosti po
osnovu sporazuma iz tačke 290. ove odluke, dovoljan da pokrije nivo
ovog rizika.
b) Tretman izloženosti članova kliringa prema CCP licu
289. Kada je banka član kliringa, odnosno kada
ugovore sa CCP licem zaključuje direktno u okviru kliring sistema, bez
obzira da li ih zaključuje u svoje ime i za svoj račun ili kao
posrednik između klijenta i CCP lica, dužna je da izračunava kapitalni
zahtev za izloženosti prema CCP licu u skladu sa ovom tačkom.
Ako je banka član kliringa u ulozi posrednika između
klijenta i CCP lica, dužna je da izračunava kapitalni zahtev za
izloženosti prema CCP licima u skladu sa pododeljcima 1. do 7. ovog
odeljka, u zavisnosti od pristupa koji banka primenjuje.
Kada je banka klijent člana kliringa dužna je da
izračunava kapitalni zahtev za izloženosti prema ovom članu kliringa po
osnovu transakcija povezanih sa CCP licem u skladu sa pododeljcima 1.
do 7. ovog odeljka, u zavisnosti od pristupa koji banka primenjuje.
Izuzetno od stava 3. ove tačke, banka može za
izloženosti iz ovog stava da računa kapitalni zahtev u skladu s tačkom
291. stav 2. ove odluke ako su ispunjeni sledeći uslovi:
1) pozicije i imovina banke u vezi sa
navedenim transakcijama se, kako na strani člana kliringa tako i na
strani CCP lica, odvojeno tretiraju (vode na posebnim računima u
knjigovodstvenoj evidenciji, bez mogućnosti netiranja različitih
pozicija i pripisivanja gubitaka po osnovu drugih pozicija ovim
pozicijama, odnosno imovini) u odnosu na pozicije i imovinu člana
kliringa i njegovih klijenata i usled toga su van stečajne mase kada
dođe do nastupanja statusa neizmirenja ili nesolventnosti člana
kliringa ili njegovih klijenata;
2) merodavno pravo i ugovorne odredbe koji su
obavezujući za banku ili CCP lica obezbeđuju, u slučaju nastupanja
statusa neizmirenja obaveza ili nesolventnosti člana kliringa, prenos
pozicija banke po osnovu ovih ugovora i transakcija i sa njima
povezanih sredstava obezbeđenja, na drugog člana kliringa u toku
relevantnog perioda rizika margine.
Kada banka kao član kliringa zaključi ugovor sa
klijentom drugog člana kliringa u cilju odvojenog tretmana pozicija i
imovine ovog klijenta na način iz stava 4. odredbe pod 2) ove tačke,
ona može potencijalnoj obavezi po osnovu tog ugovornog odnosa da dodeli
vrednost izloženosti nula.
v) Tretman izloženosti članova kliringa prema klijentima
290. Kada je banka član kliringa, i u to svojstvu
posrednika između klijenta i CCP lica, dužna je da izračunava kapitalni
zahtev za izloženosti prema ovom klijentu po osnovu transakcija
povezanih sa CCP licem u skladu sa pododeljcima 1. do 7. ovog odeljka,
u zavisnosti od pristupa koji primenjuje, kao i u skladu s Glavom VI
ove odluke.
Kada banka kao član kliringa zaključi ugovor s
klijentom drugog člana kliringa u cilju neometanog prenosa pozicija i
sredstava obezbeđenja ovog klijenta iz tačke 291. stav 2. odredba pod
2) ove odluke kad nastupi status neizmirenja člana kliringa, ona može
potencijalnoj obavezi po osnovu tog ugovornog odnosa da dodeli vrednost
izloženosti nula.
Banka može, kada je u svojstvu člana kliringa, da
primeni kraći period rizika margine za izračunavanje kapitalnog zahteva
za izloženosti prema klijentu u skladu sa metodom internih modela, pri
čemu taj period ne može biti kraći od pet dana.
Kada je u svojstvu člana kliringa, a primenjuje metod
tekuće izloženosti, metod originalne izloženosti ili standardizovani
metod, banka može da pri izračunavanju kapitalnog zahteva za
izloženosti prema klijentu na iznos ove izloženosti primeni sledeći
faktor skaliranja:
- 0,71 za period rizika margine od 5 dana,
- 0,77 za period rizika margine od 6 dana,
- 0,84 za period rizika margine od 7 dana,
- 0,89 za period rizika margine od 8 dana,
- 0,95 za period rizika margine od 9 dana,
- 1 za period rizika margine od 10 i više dana.
Period rizika margine iz st. 3. i 4. ove tačke predstavlja duži od sledeća dva perioda:
- pet radnih dana;
- najduži period likvidacije ugovora ili transakcije
uključene u skup za netiranje objavljen od strane QCCP sa kojim banka
vrši kliring ovih ugovora ili transakcija. Ako je u period likvidacije
uključen dodatni period potreban za neometan prenos pozicija po osnovu
ugovora i transakcija sa jednog člana kliringa, u slučaju nastupanja
statusa neizmirenja obaveza i nesolventnosti ovog člana kliringa, na
drugog člana kliringa, banka može da isključi ovaj dodatni period iz
ukupnog perioda likvidacije.
Ako su u skup za netiranje uključene transakcije koje
nisu predmet kliringa sa QCCP, period rizika margina iz st. 3. i 4. ove
tačke ne sme biti kraći od 10 radnih dana.
g) Tretman izloženosti banke klijenta
291. Kada je banka klijent, dužna je da izračunava
kapitalni zahtev za izloženosti prema svom članu kliringa po osnovu
transakcija povezanih sa CCP licem u skladu sa pododeljcima 1. do 7.
ovog odeljka, u zavisnosti od pristupa koji primenjuje, i u skladu s
Glavom VI ove odluke.
Banka klijent može da izračunava kapitalni zahtev za
izloženosti prema svom članu kliringa po osnovu transakcija povezanih
sa CCP licem koje su posledica aktivnosti trgovanja u skladu s tačkom
292. ove odluke ako su ispunjeni sledeći uslovi:
1) pozicije i imovina banke u vezi sa ovim
transakcijama se, kako na strani člana kliringa tako i na strani CCP
lica, odvojeno tretiraju u odnosu na pozicije i imovinu člana kliringa
i njegovih klijenata i usled toga su van stečajne mase kada dođe do
nastupanja statusa neizmirenja ili nesolventnosti člana kliringa ili
njegovih klijenata;
2) merodavno pravo i ugovorne odredbe koji su
obavezujući za banku ili CCP lica obezbeđuju, u slučaju nastupanja
statusa neizmirenja obaveza ili nesolventnosti člana kliringa,
neometani prenos pozicija banke po osnovu ovih ugovora i transakcija i
sa njima povezanih sredstava obezbeđenja, na drugog člana kliringa u
toku relevantnog perioda rizika margine, pri čemu se ovaj prenos vrši
po tržišnoj vrednosti osim ako klijent ne zahteva zatvaranje pozicija
po ovoj vrednosti;
3) banka je od lica koje nije povezano s
bankom pribavila obrazloženo pravno mišljenje iz kog se može jasno
zaključiti da bi, u slučaju pravnog spora, nadležna tela i sudovi
odlučili da klijent ne snosi gubitke usled nesolventnosti svog člana
kliringa ili njegovih klijenata u skladu s merodavnim pravom banke,
člana kliringa i CCP lica, kao i propisa koji su merodavni za
transakcije i ugovore koji su predmet kliringa od strane CCP lica,
sredstva obezbeđenja i druge elemente iz odredbe pod 2) ovog stava;
4) CCP lice je kvalifikovano (QCCP lice).
Ako banka klijent nije zaštićena od gubitaka u
slučaju nastupanja zajedničkog statusa neizmirenja obaveza člana
kliringa i njegovog klijenta, pri čemu su ispunjeni svi ostali uslovi
iz stava 2. ove tačke, ona može da računa kapitalni zahtev za
izloženosti prema svom članu kliringa po osnovu transakcija povezanih
sa CCP licem, a koje su posledica aktivnosti trgovanja u skladu s
tačkom 292. ove odluke, s tim što umesto pondera rizika 2% iz stava 1.
odredbe pod 1) ove tačke, primenjuje ponder rizika 4%.
Ako je banka klijent koji koristi usluge CCP lica po
osnovu sporazuma o indirektnom poravnanju transakcija sa OTC
derivatima, ona može da primenjuje pristup iz st. 2 ili 3. ove tačke
samo ako svi učesnici poravnanja ispunjavaju uslove iz ovih stavova.
d) Kapitalni zahtev za izloženosti po osnovu trgovanja
292. Banka na izloženosti po osnovu trgovanja sa CCP licem primenjuje sledeći tretman:
1) ponder rizika 2% na sve izloženosti po osnovu trgovanja sa QCCP licem;
2) ponder rizika određen u skladu sa
standardizovanim pristupom za kreditni rizik iz tačke 33. stav 2.
alineja druga ove odluke na sve izloženosti po osnovu trgovanja sa
nekvalifikovanim CCP licem;
3) kada je banka u ulozi posrednika između
klijenta i CCP lica a uslovi transakcije povezane sa CCP licem definišu
da banka nije u obavezi da nadoknadi klijentu gubitke nastale usled
promene vrednosti transakcije u slučaju nastupanja statusa neizmirenja
CCP lica, iznos izloženosti koji se odnosi na datu transakciju povezanu
sa CCP licem je jednak nuli.
Izuzetno od stava 1. ove tačke u slučaju imovine
položene kao sredstvo obezbeđenja CCP lica ili članu kliringa koja je
van stečajne mase u slučaju nesolventnosti CCP lica i jednog ili više
njegovih članova kliringa, banka može kao iznos izloženosti riziku
druge ugovorne strane po osnovu te imovine da koristi vrednost nula.
Banka izračunava iznos izloženosti po osnovu
trgovanja sa CCP lica u skladu sa pododeljcima 1. do 7. ovog odeljka, u
zavisnosti od pristupa koji primenjuje.
Za potrebe tačke 3. stav 2. ove odluke, banka je
dužna da izračunava iznos rizikom ponderisanih izloženosti po osnovu
trgovanja sa CCP licem kao zbir iznosa izloženosti izračunatih u skladu
sa st. 2. i 3. ove tačke pomnožen ponderima rizika utvrđenim na način
iz stava 1. te tačke.
đ) Kapitalni zahtev za unapred uplaćene doprinose u fond za neizmirenje obaveza CCP lica
293. Banka član kliringa je dužna da na izloženosti
po osnovu unapred uplaćenih doprinosa u fond za neizmirenje obaveza CCP
lica primenjuje sledeći tretman:
1) ako je CCP lice kvalifikovano, pri
izračunavanju kapitalnog zahteva za ove izloženosti, primenjuju se
odredbe tačke 294. ove odluke;
2) ako je CCP lice nekvalifikovano, pri
izračunavanju kapitalnog zahteva za te izloženosti, primenjuju se
odredbe tačke 295. ove odluke.
e) Kapitalni zahtev za unapred uplaćene doprinose u fond za neizmirenje obaveza QCCP lica
294. Iznos izloženosti banke za unapred uplaćene
doprinose u fond za neizmirenja obaveze QCCP lica (DFi) predstavlja
iznos tržišne vrednosti imovine isporučene od strane ove banke umanjen
za iznos doprinosa koji je QCCP lice iskoristilo za pokriće gubitaka po
osnovu nastupanja statusa neizmirenja obaveza jednog ili više njegovih
članova kliringa.
Banka je dužna da izračunava kapitalni zahtev (Ki) za
pokriće izloženosti po osnovu unapred uplaćenih doprinosa (DFi) na
sledeći način:
gde je:
β = faktor koncentracije koji je CCP lice dostavilo banci,
N = broj članova kliringa koji je CCP lice dostavilo banci,
DF
CM
= ukupan iznos unapred uplaćenih doprinosa svih članova kliringa CCP lica (Σ
i
DF
i
) koji je CCP lice dostavilo banci,
K
CM
= zbir kapitalnih zahteva svih članova kliringa CCP lica izračunatih u skladu sa odgovarajućom odredbom stava 3. ove tačke (Σ
i
K
i
).
Banka je dužna da računa K
CM
na sledeći način:
1) kad je K
CCP
≤ DF
CCP
primenjuje se sledeći obračun:
K
CM
= C
1
x DF*
CM
2) kad je DF
CCP
< K
CCP
≤ DF* primenjuje se sledeći obračun:
K
CM
= c
2
x (K
CCP
- DF
CCP
) + c
1
× (DF* - K
CCP
)
3) kad je DF* < K
CCP
primenjuje se sledeći obračun:
K
CM
= c
2
x μ x (K
CCP
- DF*) + c
2
× DF*
CM
gde je:
DF
CCP
= iznos unapred uplaćenih finansijskih sredstava CCP lica koji je CCP lice dostavilo banci;
K
CCP
= iznos hipotetičkog kapitala CCP lica koji je CCP lice dostavilo banci;
DF* = DF
CCP
+ DF*
CM
;
DF*
CM
= DF
CM
- 2 x
prosečni unapred uplaćeni doprinos,
1
x DF
i c1
koji je CCP lice dostavilo banci;
N
c
1
faktor kapitala jednak max
c
2
= faktor kapitala jednak 100%:
m
= 1.2.
Za potrebe tačke 3. ove odluke, banka kao iznos
rizikom ponderisanih izloženosti po osnovu unapred uplaćenih doprinosa
koristi iznos kapitalnog zahteva (K
i
) izračunat na način iz stava 2. ove tačke pomnoženog sa 12,5.
Ako je K
CCP
jednako nuli, banka za potrebe obračuna iz stava 3. ove tačke kao vrednost c1 koristi 0,16%.
ž) Kapitalni zahtev za unapred
uplaćene doprinose u fond za neizmirenje obaveza i za naknadne
doprinose nekvalifikovanog CCP lica
295. Banka je dužna da pri izračunavanju kapitalnog
zahteva (Ki) za izloženosti za unapred uplaćene doprinose u fond za
neizmirenje obaveza nekvalifikovanog CCP lica (DF
i
) i za naknadne doprinose (UF
i
) tom učesniku primenjuju sledeći način obračuna:
K
i
= c
2
× μ × (DF
i
+ UF
i
)
pri čemu se koriste c
2
i μ definisani tačkom 294. stav 3. ove odluke.
Pod naknadnim doprinosom, u smislu stava 1. ove
tačke, podrazumeva se doprinos za koji se banka kao član kliringa
ugovorom obavezala da će da uplati CCP licu nakon što ovaj učesnik
iskoristi fond za neizmirenja obaveza za pokriće gubitaka koje snosi po
osnovu nastupanja statusa neizmirenja obaveza jednog ili više njegovih
članova kliringa.
Za potrebe tačke 3. ove odluke, banka kao iznos
rizikom ponderisanih izloženosti po osnovu unapred uplaćenih doprinosa
koristi iznos kapitalnog zahteva (K
i
) izračunat na način iz stava 1. ove tačke pomnožen sa 12,5.
z) Alternativni obračun kapitalnog zahteva za izloženosti prema QCCP licu
296. Banka pri računanju kapitalnog zahteva (K
i
) za izloženosti po osnovu sopstvenog trgovanja ili trgovanja za račun klijenata (TE
i
) i za izloženosti po osnovu unapred uplaćenih doprinosa (DF
i
) u fond za neizmirenje obaveza QCCP lica primenjuje sledeći obračun:
K
i
= 8% x min (2% × TE
i
+ 1.250% × DF
i
; 20% × TE
i
).
i) Kapitalni zahtev za izloženosti prema CCP licu koje više ne ispunjava uslove kvalifikovanosti
297. Banka je dužna da primenjuje odredbe ove tačke ako je ispunjen jedan od sledećih uslova:
1) banka je od CCP lica primila obaveštenje da je prestao da izračunava hipotetički kapital (K
CCP
);
2) na osnovu javno dostupnih informacija,
uključujući obaveštenja nadležnog regulatornog tela CCP lica ili
obaveštenja ovog učesnika, da taj učesnik više ne ispunjava uslove
kvalifikovanosti.
U slučaju iz stava 1. odredbe pod 1) ove tačke, ako
Narodna banka Srbije proceni da su razlozi iz obaveštenja opravdani,
može dozvoliti banci da primenjuje način obračuna iz tačke 296. ove
odluke za izloženosti po osnovu trgovanja i po osnovu doprinosa u fond
za neizmirenje obaveza tog CCP lica.
Ako Narodna banka Srbije proceni da razlozi iz
obaveštenja iz stava 1. odredbe pod 1) ove tačke nisu opravdani ili u
slučaju iz odredbe pod 2) tog stava, sve banke, bez obzira na izabrani
tretman iz tačke 287. stav 2. ove odluke, dužne su da u roku od tri
meseca od prijema obaveštenja iz tog stava, primene sledeće:
1) prestanu da koriste izabrani tretman iz tačke 287. stav 2. ove odluke;
2) primene tretman iz tačke 292. stav 1. odredba pod 2) ove odluke na izloženosti po osnovu trgovanja sa tim CCP lica;
3) primene tretman iz tačke 295. ove odluke
na izloženosti po osnovu unapred uplaćenih doprinosa u fond za
neizmirenje obaveza i naknadnih doprinosa ovom CCP lica;
4) da sve izloženosti prema tom CCP licu koje
nisu navedene u odredbama 2) i 3) ovog stava tretiraju kao da su
izloženosti prema privrednim društvima i da na njih primene
standardizovani pristup kreditnom riziku u skladu sa odeljkom 1. ove
glave.
Glava V
KAPITALNI ZAHTEV ZA RIZIK IZMIRENJA/ISPORUKE
1. Rizik izmirenja/isporuke
298. Banka je dužna da računa razliku u ceni kojoj je izložena po osnovu neizmirenih transakcija.
Izloženost po osnovu razlike u ceni za neizmirene
transakcije izračunava se kao razlika između ugovorene cene i tekuće
tržišne cene za određenu dužničku ili vlasničku hartiju od vrednosti,
valutu ili robu samo ako je ta razlika gubitak za banku. Ovaj gubitak
nastaje:
- kad je tekuća tržišna cena veća od ugovorene - u slučaju da banka prodaje hartiju od vrednosti, valutu ili robu,
- kad je tekuća tržišna cena niža od ugovorene - u slučaju da banka kupuje hartiju od vrednosti, valutu ili robu.
Kapitalni zahtev za rizik izmirenja/isporuke po
osnovu neizmirenih transakcija jednak je iznosu izloženosti izračunatom
u skladu sa stavom 2. ove tačke i pomnoženom odgovarajućim faktorom
kapitalnog zahteva iz Tabele 27:
Tabela 27.
Broj radnih dana docnje nakon ugovorenog datuma izmirenja/isporuke
Faktor kapitalnog zahteva
5 - 15
8%
16 - 30
50%
31 - 45
75%
46 ili više
100%
2. Slobodne isporuke
299. Banka je dužna da pri izračunavanju kapitalnog
zahteva za rizik izmirenja/isporuke po osnovu slobodnih isporuka
primenjuje tretman propisan u Tabeli 28. ako je:
- platila hartije od vrednosti, stranu valutu ili
robu pre nego što ih je druga ugovorna strana isporučila ili ih je
isporučila pre nego što ih je druga ugovorna strana platila,
- u slučaju transakcija sa inostranstvom protekao
najmanje jedan radni dan od dana kad je izvršila plaćanje, odnosno
isporuku iz alineje prve ovog stava.
Tabela 28.
Kolona 1
Kolona 2
Kolona 3
Kolona 4
Tip transakcije
Do prvog ugovorenog dana plaćanja ili isporuke
Od
dana kada je banka izvršila plaćanje, odnosno isporuku do četvrtog
radnog dana nakon ugovorenog datuma isporuke/plaćanja druge ugovorne
strane
Od petog radnog dana nakon ugovorenog datuma
isporuke/plaćanja druge ugovorne strane
Slobodne isporuke
ne obračunava
se kapitalni zahtev
transakcija predstavlja izloženost za koju se računa kapitalni zahtev
transakcija predstavlja izloženost za koju se računa kapitalni zahtev i na koju se primenjuje ponder rizika 1.250%
Banka koja primenjuje IRB pristup u skladu sa
odeljkom 2. glave IV ove odluke može, pri određivanju pondera rizika za
izloženosti po osnovu slobodnih isporuka na koje primenjuje tretman iz
Kolone 3. Tabele 28, da dodeljuje PD parametar drugoj ugovornoj strani
na osnovu kreditnog rejtinga koji je toj strani dodelila podobna
agencija za rejting pod uslovom da prema ovoj strani nema izloženosti u
bankarskoj knjizi. Banka koja koristi sopstvene procene LGD parametra
može na ove izloženosti da primenjuje LGD parametar iz tačke 108. ove
odluke pod uslovom da ovaj parametar primenjuje na sve izloženosti po
osnovu slobodnih isporuka.
Izuzetno od stava 2. ove tačke, banka može na
izloženosti iz ovog stava da primenjuje pondere rizika određene u
skladu sa standardizovanim pristupom iz odeljka 1. glave IV ove odluke
pod uslovom da tako određene pondere primenjuje na sve izloženosti po
osnovu slobodnih isporuka ili da na ove izloženosti primenjuje ponder
rizika 100%.
Ako iznos pozitivne izloženosti po osnovu slobodnih
isporuka nije materijalno značajan, banka može primenjivati ponder
rizika 100% na ove izloženosti, osim u slučaju primene pondera rizika
1.250% u skladu sa Kolonom 4. Tabele 28.
Izuzetno od tretmana propisanog u Koloni 4. Tabele
28. banka može, umesto primene pondera 1.250% na izloženost po osnovu
slobodne isporuke, da umanji osnovni akcijski kapital u skladu s tačkom
13. stav 1. odredba pod 11) alineja treća ove odluke za iznos izvršenog
plaćanja/isporuke uvećan za iznos gubitka utvrđenog na način opisan u
tački 298. stav 2. te odluke.
3. Izuzeće od kapitalnih zahteva
300. Ako nastupe sistemski poremećaji u radu sistema
poravnanja, klirinškog sistema ili CCP lica, banka može da prestane da
obračunava kapitalne zahteve iz tač. 298. i 299. ove odluke, dok se ne
uspostavi uobičajeno funkcionisanje sistema, o čemu bez odlaganja
obaveštava Narodnu banku Srbije. U tom slučaju, neizmirenje transakcije
od strane druge ugovorne strane se neće smatrati nastupanjem statusa
neizmirenja obaveza.
Glava VI
KAPITALNI ZAHTEV ZA RIZIK PRILAGOĐAVANJA KREDITNE IZLOŽENOSTI (CVA RIZIK)
301. Banka je dužna da računa kapitalni zahtev za CVA
rizik za sve OTC derivate, u bankarskoj knjizi i u knjizi trgovanja,
osim kreditnih derivata koji se koriste za smanjenje izloženosti
ponderisanih kreditnim rizikom. Banka je dužna da u obračun kapitalnog
zahteva za CVA rizik uključi i izloženosti po osnovu transakcija
finansiranja hartijama od vrednosti ako Narodna banka Srbije proceni da
je izloženost ovom riziku po osnovu ovih transakcija materijalno
značajna.
Transakcije sa QCCP licem i transakcije klijenta sa
članom kliringa koji posreduje između klijenta i QCCP lica, a izložen
je QCCP licu po osnovu aktivnosti trgovanja, isključuju se iz obračuna
kapitalnog zahteva za CVA rizik.
Banka iz obračuna kapitalnog zahteva za CVA rizik isključuje sledeće transakcije:
1) transakcije sa licima unutar grupe ako su
druga ugovorna strana i banka predmet zajedničke konsolidacije koja se
sprovodi metodom pune konsolidacije, na banku i drugu ugovornu stranu
se primenjuje isti način procene, merenja i kontrole rizika, a druga
ugovorna strana je osnovana u Republici Srbiji, zemlji članici Evropske
Unije ili zemlji koja nije članica Evropske Unije u kojoj se primenjuju
propisi kojim se uređuje poslovanje i nadzor nad poslovanjem tih lica
usklađeni sa odgovarajućim propisima Evropske Unije;
2) transakcije sa Narodnom bankom Srbije,
Evropskom centralnom bankom i centralnim bankama država članica
Evropske unije, institucijama Republike Srbije zaduženim za upravljanje
javnim dugom i javnim telima država članica Evropske unije koja su
zadužena za upravljanje javnim dugom, Bankom za međunarodna poravnanja,
međunarodnim razvojnim bankama koje su svrstane u klasu izloženosti
prema međunarodnim razvojnim bankama u skladu s tačkom 44. ove odluke,
javnim administrativnim telima koja su osnovana od strane države i za
koje postoji garancija države, a na koja se primenjuje tretman iz tačke
43. te odluke,
European Financial Stability Facility
(EFSF) i
European Stability Mechanism
(ESM);
3) transakcije sa teritorijalnim autonomijama
i jedinicama lokalne samouprave čijim izloženostima se u skladu s
tačkom 42. ove odluke dodeljuje ponder rizika 0%.
1. Napredni metod
302. Banka koja je dobila saglasnost Narodne banke
Srbije za primenu pristupa internih modela za specifični cenovni rizik
po osnovu pozicija u dužničkim hartijama od vrednosti u skladu s tačkom
392. ove odluke dužna je da, za sve transakcije za koje ima saglasnost
za primenu metode internog modela za računanje iznosa izloženosti
riziku druge ugovorne strane u skladu s tačkom 262. te odluke, računa
kapitalni zahtev za izloženost CVA riziku kroz procenu uticaja promene
kreditnih marži drugih ugovornih strana na iznos CVA svih drugih
ugovornih strana u navedenim transakcijama, uzimajući u obzir podobnu
zaštitu od CVA rizika u skladu s tačkom 309. ove odluke.
Banka je dužna da koristi pristup internih modela, za
specifični cenovni rizik po osnovu pozicija u dužničkim hartijama od
vrednosti kojima se trguje, uz primenu intervala poverenja od 99% i
period držanja od 10 dana. Interni model se primenjuje tako da simulira
promene kreditnih marži drugih ugovornih strana, ali ne procenjuje
osetljivost CVA na promenu drugih tržišnih faktora, uključujući promene
u vrednosti odnosne imovine, robe, valute ili kamatne stope derivata.
303. Kapitalni zahtev za CVA rizik računa se pojedinačno za svaku drugu ugovornu stranu primenom sledeće formule:
gde je:
t
i
= vreme i-tog ponovnog vrednovanja, počevši od t
0
=0;
t
T
= najduži ugovoreni rok dospeća svih skupova za netiranje sa drugom ugovornom stranom;
s
i
= kreditna marža druge
ugovorne strane u trenutku ti, koja se koristi za obračun CVA te druge
ugovorne strane, pri čemu ako za datu drugu ugovornu stranu postoji
marža iz ugovora o CDS derivatu, banka je dužna da koristi tu maržu, a
ako takva marža nije dostupna banka koristi odgovarajuću procenu marže
uzimajući u obzir rejting, sektor i geografsko područje te ugovorne
strane;
LGD
MKT
= LGD parametar
druge ugovorne strane koji je zasnovan na marži tržišnog instrumenta
druge ugovorne strane, ako takav instrument postoji, a ako instrument
druge ugovorne strane ne postoji, LGD parametar druge ugovorne strane
se zasniva na odgovarajućoj proceni marže uzimajući u obzir rejting,
sektor i geografsko područje te ugovorne strane;
Prvi izraz unutar sume predstavlja procenu tržišno
izvedene marginalne verovatnoće nastupanja statusa neizmirenja obaveza
u periodu između t
i-1
i t
i
;
EE
i
= očekivana izloženost prema drugoj ugovornoj strani u trenutku ponovnog vrednovanja t
i
,
gde se izloženosti iz različitih skupova za netiranje sa drugom
ugovornom stranom sabiraju i gde se najduži ugovoreni rok dospeća za
svaki skup za netiranje utvrđuje na osnovu najdužeg ugovorenog roka
dospeća u skupu za netiranje. U slučaju trgovanja koje je predmet
sporazuma o margini banka je dužna da primeni tretman iz tačke 305. ove
odluke ako koristi EPE vrednost iz tačke 270. stav 1. odredba pod 1)
ili 2) te odluke za trgovanje koje je predmet sporazuma o margini;
D
i
= diskontni faktor bez rizika nastupanja statusa neizmirenja obaveza u trenutku t
i
, gde je D
0
=1.
304. Pri obračunu kapitalnih zahteva za CVA rizik
druge ugovorne strane banka je dužna da ulazne podatke internog modela
za specifičan cenovni rizik po osnovu pozicija u dužničkim hartijama od
vrednosti utvrđuje na sledeći način:
- kada se model zasniva na potpunom ponovnom vrednovanju, direktno se primenjuje formula iz tačke 303. ove odluke;
- kada se model zasniva na osetljivosti kreditne
marže za različite vremenske trenutke, svaka osetljivost kreditne marže
računa se primenom sledeće formule:
pri čemu se za poslednji vremenski period i = T primenjuje se sledeća formula:
- kada se model zasniva na osetljivosti na paralelna pomeranja kreditnih marži koristi se sledeća formula:
- kada se model zasniva na osetljivosti drugog reda
na pomeranja kreditnih marži (gama marže), gama se računa primenom
formule iz tačke 303. ove odluke.
305. Banka koja koristi EPE vrednost za obezbeđene
OTC derivate iz tačke 270. stav 1. odredba pod 1) ili 2) ove odluke pri
utvrđivanju kapitalnog zahteva za CVA rizik u skladu sa tačkom 303. te
odluke je dužna da:
1) pretpostavi konstantan EE profil;
2) odredi EE vrednost tako da bude jednaka
efektivnoj očekivanoj izloženosti izračunatoj na način iz tačke 270.
stav 1. odredba pod 2) ove odluke za veće od sledeća dva dospeća:
- polovini najdužeg roka dospeća u skupu za netiranje,
- ponderisanom proseku rokova dospeća svih
transakcija u skupu za netiranje gde kao ponderi služe hipotetičke
vrednosti transakcija.
306. Banka koja je u skladu s tačkom 262. ove odluke
dobila saglasnost Narodne banke Srbije za primenu metoda internog
modela za računanje iznosa izloženosti riziku druge ugovorne strane za
većinu svojih transakcija, a koristi metod tekuće izloženosti, metod
originalne izloženosti ili standardizovani metod za manje portfolije, i
koja ima saglasnost Narodne banke Srbije za primenu pristupa internih
modela za specifičan cenovni rizik po osnovu pozicija u dužničkim
hartijama od vrednosti u skladu s tačkom 392. te odluke može, uz
saglasnost Narodne banke Srbije, da računa kapitalni zahtev za CVA
rizik u skladu s tač. 302. i 303. ove odluke za skupove za netiranje na
koje ne primenjuje metod internog modela. Narodna banka Srbije može
banci dati ovu saglasnost samo ako banka primenjuje metod tekuće
izloženosti, metod originalne izloženosti ili standardizovani metod za
ograničen broj manjih portfolija.
Za potrebe obračuna iz stava 1. ove tačke i kada metod internog modela ne daje očekivani profil izloženosti, banka je dužna da:
1) pretpostavi konstantan EE profil;
2) odredi EE vrednost tako da bude jednaka
očekivanoj izloženosti izračunatoj primenom metode tekuće izloženosti,
metode originalne izloženosti ili standardizovanog metoda za veće od
sledeća dva dospeća:
- polovini najdužeg roka dospeća u skupu za netiranje,
- ponderisanom proseku rokova dospeća svih
transakcija u skupu za netiranje gde kao ponderi služe hipotetičke
vrednosti transakcija.
307. Banka je dužna da računa kapitalni zahtev za CVA
rizik u skladu s tačkom 402. stav 1, tač. 397. i 395. ove odluke kao
zbir VaR parametra i VaR parametra u uslovima stresa, izračunatih na
sledeći način:
- za VaR parametar koristi se tekuća kalibracija parametra za očekivane izloženosti iz tačke 279. stav 2. ove odluke;
- za VaR parametar u uslovima stresa koristi se
budući profili EE prema drugoj ugovornoj strani primenom kalibracije u
uslovima stresa u skladu s tačkom 279. stav 2. ove odluke, pri čemu se
kao period stresa za parametre kreditne marže koristi najnepovoljniji
jednogodišnji period stresa unutar trogodišnjeg perioda koji se koristi
za parametre izloženosti;
- množenje faktorom 3 pri obračunu kapitalnih zahteva
primenom VaR parametra i VaR parametra u uslovima stresa u skladu s
tačkom 402. stav 1. ove odluke primenjuje se i pri obračunu kapitalnog
zahteva za CVA rizik;
- obračun se sprovodi najmanje mesečno kao i obračun
korišćene EE vrednosti, pri čemu ako se koristi frekvencija manja od
dnevne, za potrebe obračuna iz tačke 402. odredba pod 1), alineja druga
i odredba pod 2) alineja druga ove odluke banka je dužna da primenjuje
tromesečni prosek.
Za izloženosti prema drugoj ugovornoj strani za koje
metodologija banke za procenu kredine marže ne daje odgovarajuću
procenu kreditne marže uzimajući u obzir rejting, sektor i geografsko
područje te ugovorne strane, banka je dužna da koristi metod iz tačke
308. ove odluke za obračun kapitalnog zahteva za CVA rizik.
2. Standardizovani metod
308. Ako banka ne računa kapitalni zahtev za
izloženost CVA riziku njenih drugih ugovornih strana primenom naprednog
metoda iz tačke 302. ove odluke, dužna je da kapitalni zahtev za ovu
vrstu rizika za svaku ugovornu stranu, uzimajući u obzir podobnu
zaštitu od CVA rizika u skladu s tačkom 309. te odluke, računa primenom
sledeće formule:
gde je:
h = jednogodišnji period rizika, h=1;
w
i
= ponder rizika druge
ugovorne strane i, ovaj ponder se dodeljuje drugoj ugovornoj strani u
skladu sa nivoom kreditnog kvaliteta iz Tabele 29. određenog na osnovu
kreditnog rejtinga izabrane agencije za rejting, pri čemu ako druga
ugovorna strana nema dodeljen kreditni rejting izabrane agencije za
rejting:
- banka koja koristi IRB pristup dužna je da izvrši
mapiranje internog rejtinga druge ugovorne strane na eksterni kreditni
rejting,
- banka koja koristi standardizovani pristup dužna je da na izloženost prema toj drugoj ugovornoj strani primeni ponder
w
i
1%, osim ako izloženost prema datoj drugoj ugovornoj strani spada u klasu visokorizičnih izloženosti kada se dodeljuje ponder
w
i
3%.
Tabela 29.
Nivo kreditnog kvaliteta
Ponder w
i
1
0,7%
2
0,8%
3
1,0%
4
2,0%
5
3,0%
6
10,0%
EAD
i
total
= iznos ukupne izloženosti riziku druge ugovorne strane (po svim
skupovima za netiranje), uzimajući u obzir efekte sredstava
obezbeđenja, u skladu sa metodom tekuće izloženosti, metodom originalne
izloženosti, standardizovanim metodom ili metodom internog modela, u
zavisnosti od toga koji metod banka primenjuje pri obračunu kapitalnog
zahteva za izloženost riziku druge ugovorne strane, pri čemu banka koja
koristi metod tekuće izloženosti ili metod originalne izloženosti može
kao EAD
i
total
da koristi efektivnu vrednost izloženosti (E*) u skladu s tačkom 177. ove odluke.
Banka koja ne koristi metod internog modela pri
obračunu kapitalnog zahteva za izloženost riziku druge ugovorne strane
dužna je da iznos izloženosti diskontuje primenom sledećeg faktora:
1-e
0,05
*
M
i
________________
0,05*M
i
B
i
= hipotetička vrednost
kupljenog CDS derivata s jednim referentnim licem i (zbirno ako je reč
o više pozicija) i koji se koristi za zaštitu od CVA rizika, pri čemu
se ovaj hipotetički iznos diskontuje primenom sledećeg faktora:
B
ind
= ukupan hipotetički
iznos jednog ili više CDS indeksa koji se koriste za zaštitu od CVA
rizika, pri čemu se ovaj hipotetički iznos diskontuje primenom sledećeg
faktora:
w
ind
= ponder rizika koji
se primenjuje na CDS indeks za zaštitu od rizika pogoršanja kreditne
sposobnosti druge ugovorne strane, koji se utvrđuje kao ponderisani
prosek pondera wi koji se primenjuju na pojedinačna referentna lica na
koje se indeks odnosi;
M
i
= efektivna ročnost
transakcije sa drugom ugovornom stranom i, pri čemu ako banka
primenjuje metod internog modela za obračun iznosa izloženosti riziku
druge ugovorne strane, M
i
se utvrđuje na način iz tačke 109. stav 2. odredba pod 7) ove odluke.
Ako banka ne primenjuje metod internog modela za obračun iznosa izloženosti riziku druge ugovorne strane, M
i
se
utvrđuje kao ponderisani prosek preostale ročnost transakcija, gde kao
ponderi služe hipotetički iznosi svake transakcije u skladu s tačkom
109. stav 2. odredba pod 2) ove odluke, a u oba slučaja kao maksimalna
vrednost M
i
ne koristi se pet godina već najduža ugovorena preostala ročnost u skupu za netiranje;
M
i
hedge
= ročnost instrumenta zaštite sa hipotetičkim iznosom Bi (ako je reč o više od jedne pozicije, vrednosti M
i
hedge
za te pozicije se sabiraju);
M
ind
= ročnost CDS indeksa, pri čemu ako banka ima više pozicija u CDS indeksu M
ind
se računa kao ponderisani prosek ročnosti, gde kao ponderi služe hipotetički iznosi pozicija.
Ako je druga ugovorna strana, kao referentno lice,
uključena u CDS indeks za potrebe zaštite od rizika druge ugovorne
strane, banka može oduzeti hipotetički iznos koji se odnosi na tu drugu
ugovornu stranu od hipotetičkog iznosa CDS indeksa i tretirati ga kao
zaštitu koja se odnosi na jednog subjekta (B
i
) sa ročnošću koja se odnosi na ročnost indeksa.
3. Podobna zaštita
309. Zaštita se smatra podobnom zaštitom za potrebe
obračuna kapitalnog zahteva za CVA rizik primenom naprednog ili
standardizovanog metoda samo ako se koristi za potrebe ublažavanja CVA
rizika, ako se njom na taj način upravlja i ako je u obliku:
- CDS derivata s jednim referentnim licem ili drugog
sličnog instrumenta kreditne zaštite koji se odnosi direktno na drugu
ugovornu stranu,
- CDS indeks, pod uslovom da je razlika između marže
pojedinačne druge ugovorne strane i marže CDS indeksa uzeta u obzir pri
obračunu VaR parametra na odgovarajući način.
Uslov iz stava 1. alineja druga ove tačke, da razlika
između marže pojedinačne druge ugovorne strane i marže CDS indeksa bude
uzeta u obzir na odgovarajući način pri obračunu VaR parametra, mora
biti ispunjen i kada banka koristi procenu marže druge ugovorne strane.
Za sve druge ugovorne strane za koje se koristi
procena marže, banka je dužna da kao osnovu koristi odgovarajuću
vremensku seriju iz reprezentativnog skupa sličnih lica za koje su
raspoložive marže.
Ako razlika između marže pojedinačne druge ugovorne
strane i marže CDS indeksa nije uzeta u obzir na odgovarajući način pri
obračunu VaR parametra, banka može priznati samo 50% hipotetičke
vrednosti zaštite u vidu CDS indeksa.
Ugovaranje većeg iznosa zaštite, u slučaju CDS
derivata s jednim referentnim licem, nego što je iznos izloženosti nije
dozvoljeno kod upotrebe naprednog metoda.
Banka ne može uzimati u obzir druge oblike zaštite od
rizika druge ugovorne strane pri obračunu kapitalnog zahteva za CVA
rizik. CDS i drugi derivati sa n-tim neizmirenjem obaveze u skupu
izloženosti i CLN derivati ne smatraju se podobnom zaštitom pri
obračunu kapitalnog zahteva za CVA rizik.
Banka ne može podobnu zaštitu koja je uključena u
obračun kapitalnog zahteva za CVA rizik, da uključi u obračun
kapitalnog zahteva za specifični cenovni rizik niti je može tretirati
kao tehniku ublažavanja kreditnog rizika, osim za izloženost riziku
druge ugovorne strane po osnovu istog portfolija transakcija.
Glava VII
KAPITALNI ZAHTEV ZA TRŽIŠNE RIZIKE
310. Kapitalni zahtev za tržišne rizike jednak je zbiru:
1) kapitalnog zahteva za cenovni rizik za poslovne aktivnosti iz knjige trgovanja,
2) kapitalnog zahteva za devizni rizik za sve poslovne aktivnosti,
3) kapitalnog zahteva za robni rizik za sve poslovne aktivnosti.
Banka kapitalni zahtev za tržišne rizike izračunava na način utvrđen u odeljcima 1. do 5. ove glave.
Izuzetno od stava 2. ove tačke, banka može kapitalne
zahteve za cenovni, devizni i robni rizik da izračunava primenom
pristupa internih modela, uz saglasnost Narodne banke Srbije, u skladu
sa odredbama odeljka 6. ove glave.
Izuzetno od stava 2, odnosno stava 3. ove tačke,
banka može kapitalni zahtev za cenovni rizik da izračunava u skladu sa
odredbama glave IV i tačke 299. ove odluke, ako su ispunjeni sledeći
uslovi:
1) da vrednost pozicija iz knjige trgovanja
ne prelazi 5% vrednosti ukupnih poslova banke niti 1.800.000.000 dinara
duže od tri radna dana u kalendarskom mesecu;
2) da vrednost pozicija iz knjige trgovanja
ni u jednom momentu ne prelazi 6% vrednosti ukupnih poslova banke niti
2.400.000.000 dinara.
Banka je dužna da o neispunjavanju uslova, odnosno
prekoračenju limita iz stava 4. odredbe pod 2) ove tačke bez odlaganja
obavesti Narodnu banku Srbije. Ako nakon toga utvrdi da banka ne
ispunjava ni uslove iz stava 4. odredbe pod 1), Narodna banka Srbije
obaveštava banku da je dužna da od narednog obračunskog perioda
kapitalni zahtev za cenovni rizik izračunava na način utvrđen u stavu
2, odnosno stavu 3. te tačke.
Vrednost ukupnih poslova banke, u smislu stava 4. ove
tačke, predstavlja zbir bruto knjigovodstvene vrednosti bilansne aktive
i vanbilansnih stavki iz bankarske knjige i vrednosti knjige trgovanja
izračunate u skladu sa stavom 7. ove tačke, izraženih u dinarima
primenom zvaničnog srednjeg kursa Narodne banke Srbije na dan obračuna.
Pri obračunu učešća vrednosti knjige trgovanja u
vrednosti ukupnih poslova banke (odnosno materijalne značajnosti knjige
trgovanja), u smislu stava 4. ove tačke, dužničke hartije od vrednosti
iskazuju se po nominalnoj ili tržišnoj vrednosti, vlasničke hartije od
vrednosti iskazuju se po tržišnoj vrednosti, a finansijski derivati
prema nominalnoj ili tržišnoj vrednosti odnosnog finansijskog
instrumenta, odnosno robe, dok se duge i kratke pozicije sabiraju bez
obzira na predznak.
Odeljak 1.
KNJIGA TRGOVANJA
1. Raspoređivanje pozicija u knjigu trgovanja i bankarsku knjigu
311. Banka je dužna da sve bilansne pozicije i
vanbilansne stavke rasporedi u knjigu trgovanja, odnosno u bankarsku
knjigu uzimajući u obzir njihove karakteristike i namenu.
312. Banka je dužna da u knjigu trgovanja rasporedi
sve pozicije u finansijskim instrumentima i robi koje se drže s namerom
trgovanja ili radi zaštite od rizika po osnovu pozicija u drugim
finansijskim instrumentima iz te knjige a za koje ne postoje
ograničenja da se njima trguje ni ograničenja da se zaštite od rizika.
Bilansne i vanbilansne pozicije koje nisu raspoređene u knjigu trgovanja, banka raspoređuje u bankarsku knjigu.
Pozicije u finansijskim instrumentima i robi koje
banka drži s namerom trgovanja su one za koje postoji namera banke da
ih u kratkom roku nakon sticanja proda i/ili da u kratkom roku ostvari
dobit na osnovu stvarne ili očekivane razlike između njihove nabavne i
prodajne cene, odnosno na osnovu drugih promena cena ili kamatnih
stopa.
Pozicije iz stava 3. ove tačke obuhvataju sopstvene pozicije banke (
proprietary positions
), pozicije proizašle iz transakcija na zahtev klijenata banke (
client servicing
) i pozicije iz poslova tzv. kreiranja tržišta (
market making)
kad banka obavlja poslove market mejkera.
Banka može u knjizi trgovanja da rasporedi pozicije iz stava 3. ove tačke samo ako su ispunjeni sledeći uslovi:
1) da je pri sticanju tih pozicija imala nameru trgovanja;
2) da je svojim unutrašnjim aktima ustanovila
strategiju trgovanja za pozicije ili portfolija, koju je odobrio
izvršni odbor banke, a koja uključuje i očekivani period njihovog
držanja;
3) da su uspostavljene jasno definisane politike i procedure za aktivno upravljanje tim pozicijama, koje obuhvataju:
- utvrđivanje delokruga organizacionih jedinica ovlašćenih za zauzimanje pozicija (
trading desks
),
- utvrđivanje limita pojedinačnih pozicija,
kontinuirano praćenje njihove iskorišćenosti i eventualnih
prekoračenja, kao i periodičnu proveru njihove adekvatnosti,
- ovlašćenja pojedinih zaposlenih za zauzimanje
pozicija u okviru utvrđenih limita i u skladu sa usvojenom strategijom
trgovanja,
- uspostavljanje izveštavanja izvršnog odbora o
pozicijama koje se vode u knjizi trgovanja, kao sastavnog dela sistema
upravljanja rizicima banke,
- aktivno praćenje pozicija zasnovano na relevantnim
izvorima tržišnih informacija i proceni utrživosti ili mogućnosti
zaštite date pozicije ili rizika koji iz nje proizlaze, uključujući i
procenu kvaliteta i raspoloživosti tržišnih informacija koje se koriste
u procesu vrednovanja, odnosno procenu prometa tržišta i veličine
pozicija kojima se trguje na tržištu,
- uspostavljanje internih procedura i kontrola za sprečavanje prevara;
4) da su uspostavljene politike i procedure za
praćenje usklađenosti pozicija sa strategijom trgovanja banke,
uključujući i praćenje prometa i pozicija za koje je prekoračen
prvobitno utvrđen period držanja.
2. Upravljanje knjigom trgovanja i vrednovanje pozicija 3 iz knjige trgovanja
313. Banka je dužna da uspostavi jasno dokumentovane
politike i procedure za upravljanje knjigom trgovanja koje naročito
obuhvataju:
- aktivnosti koje banka smatra trgovanjem, odnosno
sastavnim delom knjige trgovanja radi izračunavanja kapitalnih zahteva
za tržišne rizike, kao i kriterijume za uključivanje pozicija u knjigu
trgovanja koji su usklađeni s tač. 311. i 312. ove odluke,
- utvrđivanje mogućnosti dnevnog vrednovanja
pojedinačnih pozicija knjige trgovanja po tekućoj tržišnoj vrednosti na
likvidnom dvosmernom tržištu (
mark-to-market
),
- mogućnost identifikacije svih značajnih rizika pozicija za koje koristi modele za vrednovanje (
mark-to-model
),
kao i mogućnost zaštite ovih pozicija instrumentima za koje postoji
likvidno dvosmerno tržište i izvođenje pouzdanih procena koje se odnose
na pretpostavke i parametre ovih modela,
- način na koji banka vrši procene vrednosti pozicija
koji omogućava da ih proverava i potvrdi lice koje nije povezano s
bankom,
- mogućnost i način uticaja pravnih ili drugih ograničenja na zatvaranje pozicije ili zaštitu pozicije u kratkom roku,
- način aktivnog upravljanja rizicima koji proizlaze iz pozicija iz knjige trgovanja,
- način na koji može vršiti prenos rizika ili
pozicija iz knjige trgovanja u bankarsku knjigu, i obrnuto, obim u kome
to može činiti, kao i kriterijume za izvršavanje takvih prenosa.
Politike i procedure iz stava 1. ove tačke, kao i njihovo sprovođenje, predmet su redovne provere unutrašnje revizije banke.
314. Pozicije koje proizlaze iz transakcija po osnovu repo i
reverse
repo transakcija, kao i transakcija davanja ili uzimanja u zajam
hartija od vrednosti ili robe, banka može uključiti u knjigu trgovanja
radi izračunavanja kapitalnog zahteva za tržišni rizik ako su oba dela
transakcije u obliku novčanih sredstava ili hartija od vrednosti, a
ispunjeni su uslovi iz tačke 312. ove odluke i sve pozicije koje
proizlaze iz takvih transakcija uključuju se u knjigu trgovanja.
315. Banka je dužna da uspostavi i održava adekvatne
sisteme i kontrole kojima se obezbeđuju oprezne i pouzdane procene
vrednosti pozicija iz knjige trgovanja i u uslovima stresa, koji su
zasnovani na tekućim tržišnim vrednostima, a naročito obuhvataju
uspostavljanje odgovarajućih unutrašnjih akata za proces vrednovanja
tih pozicija koje sadrže:
- jasno utvrđene odgovornosti organizacionih jedinica banke uključenih u proces vrednovanja,
- metode vrednovanja pozicija iz knjige trgovanja u
skladu s tač. 316. i 317. ove odluke, kriterijume za izbor ovih metoda,
kao i način i učestalost provere njihove adekvatnosti,
- izvore tržišnih informacija korišćene u procesu vrednovanja i analizu njihove adekvatnosti,
- uputstva za vrednovanje pozicija korišćenjem inputa
koji su rezultat interne procene i koji odražavaju pretpostavke banke o
tome kako bi učesnici na tržištu vrednovali te pozicije,
- učestalost nezavisnih procena vrednosti pozicija
koje vrše zaposleni u organizacionoj jedinici u čijem je delokrugu
vrednovanje pozicija,
- vreme preuzimanja podataka o cenama na zatvaranju tržišta i drugih tržišnih informacija korišćenih u procesu vrednovanja,
- procedure za prilagođavanje metoda vrednovanja.
Sve materijalno značajne promene unutrašnjih akata
kojima se uređuje proces vrednovanja pozicija moraju biti odobrene od
strane izvršnog odbora banke.
Sistemima i kontrolama iz stava 1. ove tačke obuhvata
se i način na koji organizaciona jedinica u čijem je delokrugu
vrednovanje pozicija izveštava izvršni odbor.
Banka je dužna da obezbedi da organizaciona jedinica
iz stava 2. ove tačke bude nezavisna od organizacione jedinice u čijem
je delokrugu preuzimanje tržišnih rizika.
316. Banka je dužna da sve pozicije iz knjige trgovanja vrednuje po tekućoj tržišnoj vrednosti (
mark-to-market
),
što podrazumeva najmanje dnevno usklađivanje vrednosti ovih pozicija s
raspoloživim cenama zatvaranja tih pozicija koje se dobijaju iz
nezavisnog izvora tržišnih informacija (npr. podaci pribavljeni s
priznatih berzi).
Pri vrednovanju pozicije po tekućoj tržišnoj
vrednosti, banka je dužna da koristi oprezniju procenu, tj. cenu
nepovoljniju od kupovne i prodajne cene za tu poziciju, osim kad za
odgovarajuću vrstu finansijskog instrumenta ili robe obavlja poslove
market-mejkera, kad poziciju može zatvoriti po srednjoj ceni na
tržištu. Banka koja koristi srednju cenu dužna je da o tome svakih šest
meseci obaveštava Narodnu banku Srbije, uz dostavljene dokaze o tome da
poziciju mogu zatvoriti po srednjoj ceni na tržištu i dokumentaciju o
pozicijama zatvorenim na ovaj način.
317. Banka je dužna da koristi modele za vrednovanje pozicija iz knjige trgovanja (
mark-to-model
)
ako vrednovanje po tekućoj tržišnoj vrednosti nije moguće zbog toga što
nezavisni izvori tržišnih informacija nisu dostupni, ili banka
opravdano sumnja u njihovu objektivnost, ili su ove pozicije manje
likvidne.
Vrednovanje pozicija iz knjige trgovanja na osnovu
modela iz stava 1. ove tačke može se izvršiti na osnovu referentne
vrednosti, ekstrapolacije ili na drugi način - korišćenjem tržišnih
informacija.
Manje likvidne pozicije mogu nastati kao posledica
promena tržišnih faktora ili faktora koji se odnose na banku (npr.
koncentracije u pojedinim pozicijama i/ili pozicije za koje je
prekoračen prvobitno utvrđen period držanja).
Banka koja koristi modele iz stava 1. ove tačke dužna je da ispuni sledeće uslove:
- da obezbedi da su sve kvalitativne i kvantitativne pretpostavke modela dokumentovane na odgovarajući način,
- da su identifikovani svi značajni rizici koji proizlaze iz pozicija iz knjige trgovanja za koje banka koristi ove modele,
- da članovi izvršnog odbora imaju uvid u pozicije iz
knjige trgovanja za koje banka koristi ove modele i uticaj takvog
načina vrednovanja na pouzdanost izveštaja o rizicima kojima je banka
izložena ili može biti izložena u svom poslovanju, kao i o rezultatima
poslovanja banke koji proizlaze iz aktivnosti trgovanja,
- da su izvori tržišnih informacija koji su korišćeni
u procesu vrednovanja usklađeni, ako je moguće, s tržišnim cenama, a da
su njihova adekvatnost za poziciju koja se vrednuje i parametri
korišćenog modela predmet redovne provere,
- da banka koristi metodologiju vrednovanja koja
predstavlja opšteprihvaćenu tržišnu praksu za određeni finansijski
instrument ili robu - ako takva metodologija postoji,
- ako je interno razvila model za vrednovanje
pozicija iz knjige trgovanja - da su u njegovom razvoju učestvovali
zaposleni sa odgovarajućim znanjem i iskustvom iz organizacionih
jedinica koje su nezavisne u odnosu na organizacione jedinice u čijem
je delokrugu preuzimanje tržišnih rizika, a da je model zasnovan na
odgovarajućim pretpostavkama koje proverava organizaciona jedinica koja
nije učestvovala u razvoju modela, niti se u njoj obavljaju poslovi
preuzimanja ovih rizika, uključujući i proveru adekvatnosti
matematičkih formula, pretpostavki i primene modela,
- da je uspostavljena procedura kojom se uređuje način izmene modela (
change control procedure
) i obezbeđena ista verzija modela koju banka periodično koristi za proveru rezultata korišćenog modela,
- da zaposleni uključeni u proces upravljanja
rizicima imaju uvid u nedostatke korišćenog modela kako bi adekvatno
procenili njihov uticaj na rezultate dobijene korišćenjem tog modela,
- da je adekvatnost modela predmet redovne provere
koju banka vrši najmanje jednom godišnje, a koja uključuje i procenu
adekvatnosti pretpostavki, analizu dobiti i gubitka u odnosu na faktore
rizika, te poređenje realizovanih vrednosti kod zaključivanja
transakcija u odnosu na rezultate modela.
Banka je dužna da najmanje jednom mesečno vrši
nezavisnu proveru cena, bez obzira na to koji metod koristi za dnevno
vrednovanje pozicija iz knjige trgovanja. Provera može da se vrši i
češće, u zavisnosti od učestalosti aktivnosti trgovanja i
karakteristika tržišta. U procesu provere tržišnih cena banka je dužna
da koristi nezavisne i objektivne izvore cena, ukoliko su oni dostupni,
a koji uključuju: tekuće tržišne cene na likvidnom tržištu, cene po
kojima banka trguje istim ili sličnim instrumentima na tržištu,
informacije dobijene od svih relevantnih tržišnih učesnika, procene
vrednosti sredstava obezbeđenja drugih ugovornih strana i dr.
Proveru tržišnih cena ili cena dobijenih primenom
modela treba da vrše zaposleni koji su nezavisni u odnosu na zaposlene
iz organizacione jedinice u čijem je delokrugu preuzimanje tržišnih
rizika. Ako nisu dostupni nezavisni i objektivni izvori cena, potrebna
su određena, oprezno odmerena dodatna prilagođavanja vrednosti koja je
banka dužna da obračunava najmanje jednom u tri meseca.
Banka je dužna da dodatna prilagođavanja vrednosti iz
ove tačke i tačke 318. ove odluke izračunava kao 0,1% zbira apsolutne
vrednosti imovine i obaveza koje se obračunavaju po fer vrednosti u
skladu s MSFI/MRS. Banka može iz obračuna dodatnog prilagođavanja
vrednosti isključiti fer vrednost imovine i obaveza netiranih
pozicijama suprotnog predznaka u identičnoj imovini ili obavezama.
Ukoliko promena načina vrednovanja imovine ili obaveza nema uticaj ili
delimično utiče na osnovni akcijski kapital, banka može u obračun
dodatnog prilagođavanja vrednosti da uključi fer vrednost imovine ili
obaveza proporcionalno njihovom uticaju na osnovni akcijski kapital.
Sva imovina i obaveze koje se obračunavaju po fer
vrednosti u skladu sa MSFI/MRS i koje nisu uključene ili su delimično
uključene u obračun dodatnog prilagođavanja vrednosti iz stava 6. ove
tačke moraju biti na odgovarajući način dokumentovane, odobrene od
strane izvršnog odbora banke i najmanje jednom godišnje predmet
unutrašnje revizije banke.
Banka je dužna da uspostavi i redovno proverava
procedure za utvrđivanje potrebe za prilagođavanje vrednosti, kao i za
nezavisnu kontrolu obračunatih iznosa dodatnog prilagođavanja
vrednosti.
318. Banka je dužna da vrednosti pozicija iz knjige trgovanja usklađuje u skladu s tačkom 317. ove odluke uzimajući u obzir:
- opšte faktore: kreditnu maržu, troškove zatvaranja
pozicija, operativni rizik, neizvesnost u kretanju tržišnih cena,
prevremeno zatvaranje pozicija, troškove investiranja i finansiranja,
buduće administrativne troškove i rizik modela,
- faktore koji se odnose na procenu likvidnosti
pozicija: period neophodan za uspostavljanje zaštite pozicije, odnosno
rizika svojstvenih toj poziciji, volatilnost i prosečnu razliku između
kupovne i prodajne cene, raspoloživost tržišnih kotacija (mogućnost
utvrđivanja broja i identiteta market-mejkera), volatilnost i prosečni
obim trgovanja, uključujući i obim trgovanja u stresnim tržišnim
uslovima, tržišne koncentracije, vreme držanja pozicije, iznos u kom se
vrednovanje zasniva na modelu i uticaj drugih rizika modela.
Ako za vrednovanje pozicija iz knjige trgovanja
koristi modele trećeg lica, banka je dužna da razmotri da li je
potrebno da se izvrše određena prilagođavanja vrednosti pozicija
izračunatih na ovaj način. Takođe, banka treba da uzme u obzir potrebu
za prilagođavanjem vrednosti manje likvidnih pozicija i da redovno
proverava adekvatnost tih prilagođavanja. Dodatno, banka je dužna da
posebno proceni potrebu za prilagođavanjem vrednosti pozicija usled
moguće nepouzdanosti parametara koji predstavljaju inpute u modelu.
Ako u svom portfoliju drži složenije instrumente,
poput instrumenata sekjuritizacije ili kreditne derivate sa n-tim
neizmirenjem obaveze, banka je dužna da proceni da li je potrebno
izvršiti prilagođavanja u vrednovanju, kako bi se obuhvatili mogući
rizici upotrebe neadekvatne metodologije za procenu vrednosti ovih
instrumenata i mogući rizici povezani sa upotrebom interno procenjenih
(i time moguće neodgovarajućih) parametara u modelu.
3. Interna zaštita
319. Interna zaštita je pozicija iz knjige trgovanja
koja u znatnoj meri ili u potpunosti uklanja pojedinačne rizike
određene pozicije ili grupe pozicija iz bankarske knjige.
Pozicije interne zaštite uključuju se u knjigu
trgovanja pod uslovom da se drže s namerom trgovanja u skladu s tačkom
312. ove odluke, da se na njih primenjuju metode vrednovanja u skladu s
tač. 316. i 317. te odluke i da su ispunjeni sledeći uslovi:
- da osnovna svrha interne zaštite nije smanjenje kapitalnih zahteva,
- da su sve transakcije interne zaštite na
odgovarajući način dokumentovane, da ih je odobrio izvršni odbor banke
ili drugo lice koje je ovaj odbor ovlastio i da su predmet unutrašnje
revizije banke,
- da su transakcije interne zaštite ugovorene pod tržišnim uslovima,
- da se tržišnim rizicima koji su posledica interne zaštite upravlja u knjizi trgovanja u okviru odobrenih limita,
- da su uspostavljene procedure za praćenje transakcija interne zaštite.
Uključivanje pozicija interne zaštite u knjigu
trgovanja u smislu stava 2. ove tačke ne utiče na izračunavanje
kapitalnog zahteva za onu stranu transakcije interne zaštite koja se
odnosi na pozicije ili grupe pozicija iz bankarske knjige.
Izuzetno od stava 2. ove tačke, ako banka
transakcijama interne zaštite štiti izloženost kreditnom riziku ili
riziku druge ugovorne strane po osnovu pozicije ili grupe pozicija iz
bankarske knjige korišćenjem kreditnog derivata koji se vodi u knjizi
trgovanja banke, izloženost po osnovu bankarske knjige smatra se
zaštićenom u smislu izračunavanja kapitalnih zahteva samo pod uslovom
da je banka od pružaoca zaštite koji nije s njom povezan kupila
kreditni derivat koji ispunjava uslove za nematerijalnu kreditnu
zaštitu iz knjige trgovanja.
U slučaju iz stava 4. ove tačke, ni interna ni
eksterna zaštita kreditnim derivatima ne uključuje se u knjigu
trgovanja radi izračunavanja kapitalnih zahteva.
Odeljak 2.
KAPITALNI ZAHTEV ZA CENOVNI RIZIK
320. Kapitalni zahtev za cenovni rizik jednak je
zbiru kapitalnog zahteva za opšti i specifični cenovni rizik po osnovu
dužničkih hartija od vrednosti i kapitalnog zahteva za opšti i
specifični cenovni rizik po osnovu vlasničkih hartija od vrednosti.
Sekjuritizovane pozicije iz knjige trgovanja će se za
potrebe izračunavanja kapitalnog zahteva za cenovni rizik tretirati kao
dužničke hartije od vrednosti.
Pri izračunavanju kapitalnog zahteva za cenovni
rizik, neto pozicija u svakom pojedinačnom instrumentu raspoređenom u
knjizi trgovanja izračunava se kao razlika između duge (vlasništvo ili
kupovina) i kratke (pozajmljivanje od drugih lica ili prodaja) pozicije
u tom instrumentu.
Netiranje između kratkih i dugih pozicija dozvoljeno je samo za ekvivalentne instrumente.
Sve neto pozicije u instrumentima koji glase na
stranu valutu preračunavaju se dnevno u dinare primenom zvaničnog
srednjeg kursa Narodne banke Srbije na dan obračuna.
1. Finansijski derivati i drugi finansijski instrumenti koji se vode u knjizi trgovanja
321. Radi izračunavanja kapitalnog zahteva za cenovni
rizik - pozicije u finansijskim derivatima raščlanjuju se na
hipotetičke pozicije ili na pozicije u hartijama od vrednosti koje su
predmet ovog derivata, i to na sledeći način:
1) ako su predmet ugovora kamatne stope ili dužničke hartije od vrednosti:
- na duge i kratke pozicije u dužničkoj
hartiji od vrednosti koja je predmet ugovora (u daljem tekstu: odnosni
dužnički instrument),
- na hipotetičke duge i kratke pozicije u
nerizičnoj dužničkoj hartiji od vrednosti, odnosno državnoj obveznici
bez kupona (u daljem tekstu: hipotetički dužnički instrumenti),
- na duge i kratke pozicije u odnosnom dužničkom instrumentu i hipotetičkom dužničkom instrumentu;
2) ako su predmet ugovora vlasničke hartije od vrednosti:
- na duge i kratke pozicije u vlasničkoj
hartiji od vrednosti koja je predmet ugovora, u portfoliju ovih hartija
ili berzanskom indeksu tih hartija (u daljem tekstu: odnosni vlasnički
instrument),
- na duge i kratke pozicije u hipotetičkom dužničkom instrumentu;
3) ako je predmet ugovora roba:
- na duge i kratke pozicije u robi na koju se odnose,
- na duge i kratke pozicije u hipotetičkom dužničkom instrumentu.
322. Banka je dužna da pozicije u hartijama od
vrednosti koje su predmet ugovora a rezultat su raščlanjavanja pozicija
u finansijskim derivatima uključuje u izračunavanje kapitalnih zahteva
za specifične i opšte cenovne rizike po osnovu dužničkih ili vlasničkih
hartija od vrednosti, i to u iznosu tržišne vrednosti ove hartije.
Pozicije u hipotetičkim dužničkim instrumentima
uključuju se u obračun kapitalnih zahteva za opšte cenovne rizike po
osnovu dužničkih hartija od vrednosti. Pri izračunavanju kapitalnih
zahteva za specifični rizik, pozicije u hipotetičkim dužničkim
instrumentima uključuju se u kategoriju pozicija kojima se dodeljuje
ponder specifičnog rizika 0%.
2. Fjučersi i forvardi
323. U slučaju fjučers ili forvard ugovora koji se
odnose na hartije od vrednosti ili kamatne stope - duga pozicija
predstavlja poziciju u kojoj se banci plaća ugovorena kamatna stopa ili
prenosi hartija od vrednosti, a kratka pozicija je pozicija u kojoj
banka plaća ugovorenu kamatnu stopu ili prenosi hartiju od vrednosti.
Duga (kratka) pozicija u kamatnom fjučers ili forvard
ugovoru prikazuje se kao kombinacija duge (kratke) pozicije u
hipotetičkom dužničkom instrumentu s dospećem jednakim periodu do
datuma izmirenja/isporuke uvećanom za period dospeća odnosnog
instrumenta i kratke (duge) pozicije u hipotetičkom dužničkom
instrumentu s dospećem jednakim periodu do datuma izmirenja/isporuke.
U slučaju terminske kupovine (prodaje) dužničke
hartije od vrednosti primenjuje se kombinacija duge (kratke) pozicije u
odnosnoj hartiji od vrednosti s njenim preostalim rokom dospeća i
kratke (duge) pozicije u hipotetičkom dužničkom instrumentu s rokom
dospeća koji je jednak roku dospeća terminskog ugovora.
Duga (kratka) pozicija u vlasničkom fjučers ili
forvard ugovoru prikazuje se kao kombinacija duge (kratke) pozicije u
odnosnom vlasničkom instrumentu i kratke (duge) pozicije u hipotetičkom
dužničkom instrumentu s rokom dospeća koji je jednak roku dospeća
ugovora.
Duga (kratka) pozicija u valutnom forvard ugovoru
prikazuje se kao kombinacija duge (kratke) pozicije u hipotetičkom
dužničkom instrumentu u kupljenoj valuti i kratke (duge) pozicije u
hipotetičkom dužničkom instrumentu u prodatoj valuti s rokom dospeća
koji je jednak roku dospeća ugovora.
3. Opcije i varanti
324. Radi izračunavanja kapitalnog zahteva za cenovni
rizik, pozicije u opcijama i varantima na kamatne stope, dužničke
instrumente, vlasničke instrumente, indekse vlasničkih hartija od
vrednosti, finansijske fjučerse, svopove i strane valute tretiraju se
kao pozicije čija je vrednost jednaka vrednosti odnosne izloženosti
pomnožene odgovarajućim delta koeficijentom. Banka može ove pozicije
netirati pozicijama suprotnog znaka u identičnim odnosnim hartijama od
vrednosti ili derivatima.
Banka je dužna da podatak o delta koeficijentu opcije
preuzima sa berze na kojoj se tom opcijom trguje. Izuzetno, za opcije
koje su predmet vanberzanske trgovine ili u slučaju da delta
koeficijent određene opcije nije raspoloživ na berzi, banka može da
izračunava delta koeficijent primenom odgovarajućeg internog modela, uz
prethodnu saglasnost Narodne banke Srbije.
Narodna banka Srbije će banci dati prethodnu
saglasnost iz stava 2. ove tačke ako utvrdi da korišćeni model
obezbeđuje zadovoljavajuću procenu procentualne promene cene opcije ili
varanta usled inkrementalne (neznatne) promene tržišne cene predmeta
ugovora.
Banka je dužna da u obračun kapitalnih zahteva za
cenovni rizik na odgovarajući način uključi i ostale rizike, pored
delta rizika, u vezi s opcijama.
Na opcije koje se odnose na kamatne stope, svopove,
dužničke i vlasničke hartije od vrednosti, berzanske indekse, forvarde
i fjučerse, kao i na varante koji se odnose na dužničke i vlasničke
hartije od vrednosti - primenjuju se odredbe odeljka 5. ove glave.
4. Svopovi
325. Pozicije u svop ugovorima prikazuju se kao
kombinacija hipotetičkih pozicija u hartijama od vrednosti
odgovarajućeg dospeća koje su predmet tih ugovora, i to:
1) u slučaju kamatnih svopova - kao
kombinacija duge i kratke pozicije u hipotetičkim dužničkim
instrumentima s promenljivom kamatnom stopom (s rokom dospeća koji je
jednak periodu do datuma sledećeg određivanja kamatne stope) i/ili
fiksnom kamatnom stopom (s rokom dospeća koji je jednak roku dospeća
ugovora);
2) u slučaju međuvalutnih kamatnih svopova -
kao kombinacija duge i kratke pozicije u hipotetičkim dužničkim
instrumentima u odgovarajućim valutama, u skladu sa odredbom pod 1) ove
tačke, zavisno od toga da li je kamatna stopa na datu valutu fiksna ili
promenljiva;
3) u slučaju vlasničkih svopova - kao kombinacija:
- duge (kratke) pozicije u odnosnom
vlasničkom instrumentu po osnovu kog banka prima (plaća) iznos zasnovan
na promeni cene tog instrumenta i
- kratke (duge) pozicije u odnosnom
vlasničkom instrumentu ili odnosnom dužničkom instrumentu po osnovu kog
banka plaća (prima) iznos zasnovan na promeni cene tog instrumenta.
5. Konvertibilne hartije od vrednosti
326. Pozicije u konvertibilnim hartijama od vrednosti prikazuju se kao pozicije u vlasničkim hartijama od vrednosti ako je:
- period do prvog datuma kad se može izvršiti
konverzija kraći od tri meseca ili je, ako je taj prvi datum prošao,
period do sledećeg datuma kraći od jedne godine,
- tržišna vrednost dužničke hartije od vrednosti za
manje od 10% veća od odgovarajućeg iznosa tržišne vrednosti vlasničke
hartije od vrednosti koja se može pribaviti konverzijom.
Ako nisu ispunjeni uslovi iz stava 1. ove tačke -
pozicije u konvertibilnim hartijama od vrednosti prikazuju se kao
pozicije u dužničkim hartijama od vrednosti.
Pozicije u konvertibilnim hartijama od vrednosti mogu
biti netirane suprotnim pozicijama u dužničkim ili vlasničkim hartijama
od vrednosti samo ako banka ima dovoljan kapital za pokriće gubitaka
koji mogu nastati u slučaju konverzije.
6. Pozicije u hartijama
od vrednosti iz knjige trgovanja koje proizilaze iz repo transakcija
ili transakcija davanja u zajam hartija od vrednosti
327. Pozicije u hartijama od vrednosti iz knjige
trgovanja koje proizlaze iz repo transakcija ili transakcija davanja u
zajam hartija od vrednosti prikazuju se kao kombinacija duge pozicije u
privremeno prodatoj ili pozajmljenoj dužničkoj ili vlasničkoj hartiji
od vrednosti i hipotetičke kratke pozicije u državnoj obveznici
odgovarajuće ročnosti čija je kuponska stopa jednaka stopi prinosa na
ove transakcije.
Pozicije iz stava 1. ove tačke mogu biti prebijane (netirane) suprotnim pozicijama u ekvivalentnim hartijama od vrednosti.
328. Pozicije u hartijama od vrednosti iz knjige
trgovanja koje proizlaze iz reverse repo transakcija ili transakcija
uzimanja u zajam hartija od vrednosti prikazuju se kao hipotetičke duge
pozicije u državnim obveznicama odgovarajuće ročnosti i kuponske stope
jednake stopi prinosa na ove transakcije.
7. Kreditni derivati
329. Radi izračunavanja kapitalnog zahteva za opšti i
specifični cenovni rizik, pružalac zaštite koristi hipotetičku vrednost
kreditnog derivata ako ovom odlukom nije drugačije utvrđeno.
Izuzetno od stava 1. ove tačke, banka može da, umesto
hipotetičke vrednosti, koristi hipotetičku vrednost uvećanu za neto
promenu tržišne vrednosti kreditnog derivata od trenutka nastanka
transakcije, pri čemu se neto smanjenje tržišne vrednosti za pružaoca
kreditne zaštite prikazuje sa negativnim predznakom.
Radi izračunavanja kapitalnog zahteva za specifični
cenovni rizik, osim u slučaju TRS derivata, koristi se rok dospeća
ugovora o kreditnom derivatu umesto roka dospeća obaveze.
Iznos pozicija se utvrđuje na sledeći način:
1) pružalac zaštite prikazuje TRS derivat kao
kombinaciju duge pozicije u referentnoj obavezi (radi izračunavanja
kapitalnog zahteva za opšti i specifični cenovni rizik) i kratke
pozicije u državnim obveznicama s rokom dospeća jednakim periodu do
sledećeg utvrđivanja kamatne stope i kojima je dodeljen ponder rizika
0% u skladu sa Glavom IV odeljak 1. ove odluke radi izračunavanja
kapitalnog zahteva za opšti cenovni rizik;
2) pružalac zaštite prikazuje CDS derivat kao
sintetičku dugu poziciju u referentnoj obavezi (radi izračunavanja
kapitalnog zahteva za specifični cenovni rizik), dok se kapitalni
zahtev za opšti cenovni rizik po ovom osnovu ne računa. Izuzetno, ako
je CDS derivatu dodeljen kreditni rejting podobne agencije za rejting i
ako su ispunjeni uslovi iz tačke 337. ove odluke - pružalac zaštite
prikazuje CDS derivat kao dugu poziciju u tom derivatu. Ako je po
osnovu CDS derivata ugovoreno plaćanje premija ili kamate, takvi tokovi
gotovine prikazuju se kao pozicije u hipotetičkim dužničkim
instrumentima s dospećem jednakim dospeću ugovora;
3) CLN derivat s jednim referentnim licem se
radi obračuna kapitalnog zahteva za opšti cenovni rizik prikazuje kao
duga pozicija u kamatnom proizvodu, a radi obračuna kapitalnog zahteva
za specifični cenovni rizik, CLN derivat s jednim referentnim licem
prikazuje se kao sintetička duga pozicija u referentnoj obavezi i
dodatna duga pozicija prema izdavaocu derivata. Izuzetno, ako je CLN
derivatu s jednim referentnim licem dodeljen kreditni rejting podobne
agencije za rejting i ako su ispunjeni uslovi iz tačke 337. ove odluke
- radi obračuna kapitalnog zahteva za specifični cenovni rizik
prikazuje se samo duga pozicija u tom derivatu;
4) CLN derivat s više referentnih lica koji
pruža proporcionalnu zaštitu se radi obračuna kapitalnog zahteva za
specifični cenovni rizik prikazuje kao duga pozicija prema izdavaocu
derivata i pozicije prema svakom od referentnih lica, pri čemu se
ukupan hipotetički iznos derivata raspoređuje po pozicijama srazmerno
učešću svake od izloženosti prema referentnom licu u ukupnom
hipotetičkom iznosu ugovora. Ako postoji više izloženosti prema jednom
referentnom licu, u obračun kapitalnog zahteva za specifični cenovni
rizik se uključuje izloženost sa najvišim ponderom rizika;
5) kreditni derivat sa prvim neizmirenjem
obaveze se prikazuje kao pozicija u hipotetičkom iznosu obaveze svakog
referentnog lica, a ako je iznos maksimalne moguće isplate u slučaju
kreditnog događaja manji od iznosa kapitalnog zahteva izračunatog na
ovaj način, banka može da kapitalni zahtev za specifični cenovni rizik
izračunava na osnovu iznosa maksimalne isplate;
6) kreditni derivat sa n-tim neizmirenjem
obaveze se prikazuje kao pozicija u hipotetičkom iznosu obaveze svakog
referentnog lica osim za n-1 referentnih lica sa najnižim kapitalnim
zahtevima za specifični rizik, a ako je iznos maksimalne moguće isplate
u slučaju kreditnog događaja manji od iznosa kapitalnog zahteva
izračunatog na ovaj način, banka može da kapitalni zahtev za specifični
cenovni rizik izračunava na osnovu iznosa maksimalne isplate.
Ako je kreditnom derivatu sa n-tim neizmirenjem
obaveze dodeljen kreditni rejting podobne agencije za rejting, pružalac
zaštite izračunava kapitalni zahtev za specifični cenovni rizik
korišćenjem rejtinga derivata i primenjujući odgovarajuće pondere
rizika za sekjuritizaciju.
Radi izračunavanja kapitalnog zahteva za cenovni
rizik, korisnik zaštite prikazuje pozicije proizašle iz upotrebe
kreditnih derivata na isti način kao i pružalac kreditne zaštite, ali
sa suprotnim predznakom, osim u slučaju CLN derivata (kod kojeg se ne
prikazuje kratka pozicija prema izdavaocu ovog derivata). Radi
izračunavanja kapitalnog zahteva za korisnika kreditne zaštite, koristi
se hipotetička vrednost kreditnog derivata.
Izuzetno od prethodnog stava, banka može umesto
hipotetičke vrednosti da koristi iznos hipotetičke vrednosti uvećan za
neto promenu tržišne vrednosti kreditnog derivata od trenutka
transakcije, pri čemu se neto smanjenje tržišne vrednosti za pružaoca
kreditne zaštite prikazuje sa negativnim predznakom.
Ako je kreditnim derivatom ugovoreno pravo prevremenog otkupa (
call option
) uz mogućnost povećanja prinosa (
step-up
) u određenom trenutku, taj trenutak smatra se dospećem instrumenta zaštite.
Banka je dužna da kreditne derivate iz tačke 341. st.
1. ili 4. uključi samo u obračun kapitalnih zahteva za specifični rizik
u skladu sa stavom 5. te tačke.
8. Modeli osetljivosti
330. Ako finansijske instrumente iz tačke 323. st. 1.
do 3. i stav 5. te tačke, tačke 324. stav 1. i tačke 325. odredbe pod
1) i 2) ove odluke vrednuje po tekućoj tržišnoj vrednosti i upravlja
kamatnim rizikom po tom osnovu korišćenjem diskontovanih budućih tokova
gotovine - banka može koristiti modele osetljivosti radi izračunavanja
pozicija u tim instrumentima, kao i pozicija u obveznicama čija se
amortizacija vrši kroz više otplata tokom perioda do dospeća (a ne kroz
jednu otplatu glavnice na datum dospeća obveznice), uz prethodnu
saglasnost Narodne banke Srbije.
Pozicije dobijene korišćenjem modela osetljivosti
banka uključuje u obračun kapitalnog zahteva za opšti cenovni rizik
dužničkih instrumenata.
Narodna banka Srbije će dati prethodnu saglasnost za korišćenje modela osetljivosti ako je banka ispunila sledeće uslove:
- da pozicije dobijene korišćenjem ovog modela imaju istu osetljivost na promene kamatnih stopa kao i odnosni tokovi gotovine,
- da je osetljivost procenjena na osnovu nezavisnih
promena kamatnih stopa iz uzorka kamatnih stopa na krivi prinosa s
najmanje jednom tačkom u svakoj klasi dospeća iz tabele iz tačke 343.
ove odluke (Tabela 31).
Pri podnošenju zahteva za dobijanje saglasnosti iz stava 1. ove tačke, banka je dužna da Narodnoj banci Srbije dostavi:
- dokumentaciju o vrsti finansijskih instrumenata za koje banka namerava da primenjuje model osetljivosti,
- dokumentaciju o osnovnim karakteristikama i pretpostavkama modela osetljivosti,
- dokumentaciju o ispunjenosti uslova iz stava 3. te tačke.
Ako nakon dobijene saglasnosti iz stava 1. ove tačke,
banka prestane da ispunjava uslove iz stava 3. te tačke - dužna je da
Narodnoj banci Srbije bez odlaganja dostavi plan o usklađivanju sa ovim
uslovima u odgovarajućem roku ili dokaz da posledice neispunjavanja tih
uslova nisu materijalno značajne. Ako je banka dostavila ovaj plan,
dužna je da Narodnu banku Srbije bez odlaganja obavesti o tome da se
uskladila sa uslovima iz stava 3. ove tačke u roku iz ovog plana.
Narodna banka Srbije može ukinuti saglasnost iz stava
1. ove tačke ako utvrdi da banka ne ispunjava uslove iz stava 3. ove
tačke a posledice tog neispunjavanja su materijalno značajne, ako banka
nije dostavila plan iz stava 5. te tačke, ako je dostavila neadekvatan
plan ili ne postupa po dostavljenom planu.
331. Ako ne koristi modele osetljivosti iz tačke 330.
ove odluke, banka može, radi izračunavanja kapitalnog zahteva za opšti
cenovni rizik, a pre raščlanjivanja pozicija u derivatima na pozicije u
hartijama od vrednosti koje su predmet ugovora - netirati duge i kratke
pozicije u identičnim instrumentima iz tačke 323. st. 1. do 3. i stav
5. te tačke, tačke 324. stav 1. i tačke 325. odredbe pod 1) i 2) ove
odluke ako su ispunjeni sledeći uslovi:
1) da su pozicije iste nominalne vrednosti i glase na istu valutu;
2) da su referentne kamatne stope (za
pozicije s promenljivom kamatnom stopom) ili kuponske stope (za
pozicije s fiksnom kamatnom stopom) iste ili se ne razlikuju u
značajnoj meri;
3) da su datumi sledećeg određivanja kamatne
stope (za pozicije s promenljivom kamatnom stopom) ili datumi dospeća
(za pozicije s fiksnom kamatnom stopom) u skladu sa sledećim
ograničenjima:
- ovi datumi su isti za pozicije kod kojih su
rokovi do ponovnog određivanja kamatne stope, odnosno do dospeća kraći
od mesec dana,
- ovi datumi se ne razlikuju za više od sedam
dana za pozicije kod kojih su rokovi do ponovnog određivanja kamatne
stope, odnosno dospeća duži od mesec dana a kraći od godinu dana,
- ovi datumi se ne razlikuju za više od 30
dana za pozicije kod kojih su rokovi do ponovnog određivanja kamatne
stope, odnosno dospeća duži od godinu dana.
9. Cenovni rizik po osnovu dužničkih hartija od vrednosti
332. Kapitalni zahtev za cenovni rizik po osnovu
dužničkih hartija od vrednosti jednak je zbiru kapitalnih zahteva za
specifični i opšti cenovni rizik po osnovu ovih hartija.
333. Banka je dužna da neto pozicije u svakoj
dužničkoj hartiji od vrednosti raspoređuje u skladu s valutom na koju
glase i da kapitalni zahtev za opšti i specifični cenovni rizik po
osnovu ove hartije izračunava za svaku valutu posebno.
a) Specifični cenovni rizik po osnovu dužničkih hartija od vrednosti
334. Banka može da odredi maksimalni iznos kapitalnog
zahteva za specifični rizik neto pozicije u dužničkom instrumentu u
visini maksimalnog mogućeg gubitka po osnovu rizika neizmirenja
obaveza. Za kratke pozicije, banka može da izračunava ovaj maksimalni
iznos kao promenu vrednosti do koje bi došlo kada instrument ili, kada
je to primenljivo, odnosna izloženost više ne bi nosili rizik
nastupanja statusa neizmirenja obaveza.
b) Kapitalni zahtevi za dužničke instrumente osim sekjuritizovanih pozicija
335. Banka je dužna da neto pozicije u knjizi
trgovanja, osim sekjuritizovanih pozicija na koje se primenjuje tretman
iz tačke 320. st. 2. do 4. ove odluke, raspoređuje u odgovarajuće
kategorije na osnovu njihovog izdavaoca/dužnika, eksternog ili internog
kreditnog rejtinga i preostalog perioda dospeća i da ih nakon toga
pomnoži propisanim ponderima u skladu sa sledećom tabelom (Tabela 30):
Tabela 30.
Kategorija
Ponder rizika
Dužničke hartije od vrednosti kojima je dodeljen ponder rizika 0% u skladu sa standardizovanim pristupom za kreditni rizik.
0%
Dužničke
hartije od vrednosti kojima je dodeljen ponder rizika 20% ili 50% u
skladu sa standardizovanim pristupom za kreditni rizik i kvalifikovane
pozicije definisane u tački 337. ove odluke
0,25%
(ako je preostali period dospeća 6 meseci ili kraći) 1,00% (ako je
preostali period dospeća duži od 6 meseci, a kraći od 24 meseca) 1,60%
(ako je preostali period dospeća duži od 24 meseca)
Dužničke hartije od vrednosti kojima je dodeljen ponder rizika 100% u skladu sa standardizovanim pristupom za kreditni rizik.
8,00%
Dužničke hartije od vrednosti kojima je dodeljen ponder rizika 150% u skladu sa standardizovanim pristupom za kreditni rizik.
12,00%
Radi izračunavanja kapitalnog zahteva za specifični
cenovni rizik, banka je dužna da sabira ponderisane pozicije dobijene u
skladu s Tabelom 30. bez obzira na to da li su te pozicije duge ili
kratke.
Pri izračunavanju kapitalnih zahteva za specifični
cenovni rizik po osnovu dužničkih hartija od vrednosti banka ne uzima u
obzir pozicije knjige trgovanja u tim hartijama koje je sama izdala.
336. Ako primenjuje IRB pristup na klasu izloženosti
u koju je razvrstan izdavalac dužničke hartije od vrednosti, radi
raspoređivanja te hartije od vrednosti u odgovarajuću kategoriju iz
tabele iz tačke 335. ove odluke (Tabela 30), banka utvrđuje nivo
kreditnog kvaliteta izdavaoca na osnovu njegovog PD parametra. Ovaj
parametar mora biti jednak ili niži od PD parametra koji se povezuje sa
odgovarajućim nivoom kreditnog kvaliteta u skladu sa standardizovanim
pristupom za kreditni rizik.
U slučaju obveznica kojima se u skladu s tačkom 57.
st. 1. i 2. ove odluke dodeljuje ponder rizika 10%, banka može
kapitalni zahtev za specifični rizik da izračunava u visini 1/2
kapitalnog zahteva za specifični rizik obračunatog primenom
odgovarajućeg pondera rizika definisanog Tabelom 30. iz tačke 335. te
odluke za dužničke hartije od vrednosti kojima je dodeljen ponder
rizika 20% ili 50% u skladu sa standardizovanim pristupom za kreditni
rizik i kvalifikovane pozicije definisane u tački 337. te odluke.
337. Kvalifikovane pozicije obuhvataju:
1) duge i kratke pozicije u dužničkim
hartijama od vrednosti kojima nije dodeljen kreditni rejting izabrane
agencije za rejting a koje ispunjavaju sledeće uslove:
- banka ih ocenjuje dovoljno likvidnim,
- njihov kreditni kvalitet je, prema proceni
banke, jednak ili bolji od kreditnog kvaliteta dužničkih hartija od
vrednosti, kojima je dodeljen ponder rizika 20% ili 50% u skladu sa
standardizovanim pristupom za kreditni rizik (Tabela 30 iz tačke 335.
ove odluke),
- kotiraju se na najmanje jednoj priznatoj berzi;
2) duge i kratke pozicije u dužničkim
hartijama od vrednosti koje su izdale banke koje kapitalne zahteve
računaju na način utvrđen ovom odlukom ili propisima Evropske unije
kojima se uređuje izračunavanje tih kapitalnih zahteva (odnosno
propisima koji su usklađeni sa ovim propisima Evropske unije), a koje
banka ocenjuje dovoljno likvidnim i čiji je kreditni kvalitet, prema
proceni banke, jednak ili bolji od kreditnog kvaliteta dužničkih
hartija od vrednosti kojima je dodeljen ponder rizika 20% ili 50% u
skladu sa standardizovanim pristupom za kreditni rizik (Tabela 30 iz
tačke 335. ove odluke);
3) duge i kratke pozicije u dužničkim
hartijama od vrednosti koje su izdala druga pravna lica koja su, u
skladu sa glavom IV, odeljak 1. ove odluke, razvrstana u klasu
izloženosti prema bankama i kojima, u skladu s tim odeljkom, odgovara
nivo kreditnog kvaliteta 2 ili bolji, a koja su dužna da ispunjavaju
regulatorne zahteve uporedive sa onima iz ove odluke.
Banka koja koristi pristup iz stava 1. odredbe pod 1)
ili 2) ove tačke dužna je da uspostavi metodologiju za procenu da li
hartije od vrednosti ispunjavaju uslove iz tih odredaba i da tu
metodologiju dostavi Narodnoj banci Srbije.
v) Kapitalni zahtevi za sekjuritizovane pozicije
338. Radi izračunavanja kapitalnih zahteva za
specifični cenovni rizik za sekjuritizovane pozicije u knjizi
trgovanja, banka neto pozicije izračunate u skladu s tačkom 320. st. 2.
i 3. ove odluke ponderiše na sledeći način:
1) pozicije na koje bi se, da su raspoređene
u bankarskoj knjizi, primenjivao standardizovani pristup, 8% od pondera
rizika utvrđenog u skladu sa standardizovanim pristupom iz glave IV
odeljak 4. pododeljak 4. ove odluke;
2) pozicije na koje bi se, da su raspoređene
u bankarskoj knjizi, primenjivao IRB pristup, 8% od pondera rizika
utvrđenog u skladu sa IRB pristupom iz glave IV odeljak 4. pododeljak
4. ove odluke.
339. Banka može da koristi metod supervizorske
formule iz tačke 238. ove odluke ako može da proceni PD parametar i,
kada je to primenljivo, vrednosti izloženosti i LGD parametar kao
elemente koji se uključuju u supervizorsku formulu u skladu sa
zahtevima za procenu tih parametara prema IRB pristupu, iz glave IV
odeljak 2. ove odluke.
Banka (osim banke inicijatora) može da primenjuje
metod supervizorske formule samo uz prethodnu saglasnost Narodne banke
Srbije, ako se utvrdi da banka ispunjava uslove iz stava 1. ove tačke.
Procene PD parametra i LGD parametra kao ulaznih
promenljivih u skladu sa metodom supervizorske formule banka može da
utvrđuje i na osnovu procene izvedene iz IRC pristupa ako banka ima
saglasnost Narodne banke Srbije za korišćenje internog modela za
specifični rizik dužničkih instrumenata. Ovaj alternativni pristup
banka može da koristi samo uz prethodnu saglasnost Narodne banke
Srbije, ako te procene ispunjavaju kvantitativne zahteve za IRB pristup
iz glave IV odeljak 2. ove odluke.
340. Za sekjuritizovane pozicije, na koje se
primenjuje dodatni ponder rizika u skladu s tačkom 209. ove odluke,
banka primenjuje 8% od ukupnog pondera rizika.
Radi izračunavanja kapitalnog zahteva za specifični
cenovni rizik, osim u slučaju sekjuritizovanih pozicija na koje se
primenjuje tačka 341. stav 5. ove odluke, banka sabira svoje
ponderisane pozicije izračunate u skladu sa ovim pododeljkom, bez
obzira na njihov predznak.
Ako banka inicijator tradicionalne sekjuritizacije ne
ispunjava uslove za značajan prenos rizika iz tačke 201. ove odluke,
dužna je da u obračun kapitalnih zahteva umesto sekjuritizovanih
pozicija uključi sekjuritizovane izloženosti.
Ako banka inicijator sintetičke sekjuritizacije ne
ispunjava uslove za značajan prenos rizika iz tačke 202. ove odluke,
dužna je da u obračun kapitalnih zahteva uključi sekjuritizovane
izloženosti, bez uzimanja u obzir efekata kreditne zaštite
sekjuritizovanog portfolija.
g) Kapitalni zahtevi za pozicije iz portfolija namenjenog trgovanju zasnovanom na korelacijama
341. Portfolio namenjen trgovanju zasnovanom na
korelacijama u smislu ove odluke čine sekjuritizovane pozicije i
kreditni derivati sa n-tim neizmirenjem obaveze koji ispunjavaju sve
sledeće uslove:
1) pozicije nisu pozicije resekjuritizacije,
opcije na tranše u sekjuritizaciji, kao ni drugi derivati koji se
odnose na sekjuritizovane izloženosti koje ne obezbeđuju proporcionalan
udeo u plaćanjima po osnovu tranši u sekjuritizaciji;
2) svi referentni instrumenti su:
- instrumenti sa jednim referentnim licem,
uključujući kreditne derivate sa jednim referentnim licem za koje
postoji likvidno dvosmerno tržište,
- indeksi kojima se uobičajeno trguje a koji se zasnivaju na instrumentima tih referentnih lica.
Dvosmernim tržištem, u smislu ove tačke, smatra se
tržište na kojem postoje nezavisne ponude za kupovinu i prodaju tako da
se cena, koja je povezana sa poslednjom prodajnom cenom ili tekućom
kotacijom kupovne i prodajne cene, može odrediti u roku od jednog dana
i izmirenje po toj ceni se može izvršiti u relativnom kratkom roku na
uobičajen način trgovanja na tom tržištu.
Pozicije koje u osnovi imaju neku od sledećih
karakteristika se ne uključuju u portfolio namenjen trgovanju
zasnovanom na korelacijama:
1) odnosna izloženost koja ispunjava uslove
za raspoređivanje u klasu izloženosti prema fizičkim licima ili u klasu
izloženosti obezbeđenih hipotekama na nepokretnostima u skladu sa
standardizovanim pristupom kreditnom riziku u bankarskoj knjizi banke;
2) potraživanje od društava za
sekjuritizaciju, direktno ili indirektno obezbeđeno pozicijom koja sama
po sebi nije podobna za uključivanje u portfolio namenjen trgovanju
zasnovanom na korelacijama u skladu sa ovim i stavom 1. ove tačke.
Banka može da uključi u portfolio namenjen trgovanju
zasnovanom na korelacijama pozicije koje nisu ni sekjuritizovane
pozicije ni kreditni derivati sa n-tim neizmirenjem obaveze, ako služe
za zaštitu drugih pozicija tog portfolija i ako za te instrumente ili
njihove odnosne izloženosti postoji likvidno dvosmerno tržište koje
ispunjava uslove iz stava 2. ove tačke.
Banka izračunava kapitalni zahtev za specifični rizik
portfolija namenjenog trgovanju zasnovanom na korelacijama kao veći od
sledeća dva iznosa:
1) ukupan kapitalni zahtev za specifični
rizik koji bi se primenjivao samo na neto duge pozicije iz portfolija
namenjenog trgovanju zasnovanom na korelacijama ili
2) ukupan kapitalni zahtev za specifični
rizik koji bi se primenjivao samo na neto kratke pozicije iz portfolija
namenjenog trgovanju zasnovanom na korelacijama.
d) Opšti cenovni rizik po osnovu dužničkih hartija od vrednosti
342. Za izračunavanje opšteg cenovnog rizika po
osnovu dužničkih hartija od vrednosti banka može da primenjuje metod
dospeća ili metod trajanja. Banka je dužna da se pridržava metoda koji
izabere.
Metod dospeća
343. Banka sve neto pozicije u dužničkim hartijama od
vrednosti raspoređuje u klase i zone dospeća - prema preostalom periodu
dospeća (odnosno prema periodu preostalom do sledećeg određivanja
kamatne stope za hartije od vrednosti s promenljivom stopom) i
kuponskoj (kamatnoj) stopi, a prema sledećoj tabeli (Tabela 31):
Tabela 31.
Zona
Klasa dospeća
Ponder
(u %)
Kuponska stopa 3% ili više
Kuponska stopa manja od 3%
1
0 ≤ 1 mesec
0 ≤ 1 mesec
0,00
> 1 ≤ 3 meseca
> 1 ≤ 3 meseca
0,20
> 3 ≤ 6 meseci
> 3 ≤ 6 meseci
0,40
> 6 ≤ 12 meseci
> 6 ≤ 12 meseci
0,70
2
> 1 ≤ 2 godine
> 1,0 ≤ 1,9 godina
1,25
> 2 ≤ 3 godine
> 1,9 ≤ 2,8 godina
1,75
> 3 ≤ 4 godina
> 2,8 ≤ 3,6 godina
2,25
3
> 4 ≤ 5 godina
> 3,6 ≤ 4,3 godina
2,75
> 5 ≤ 7 godina
> 4,3 ≤ 5,7 godina
3,25
> 7 ≤ 10 godina
> 5,7 ≤ 7,3 godina
3,75
> 10 ≤ 15 godina
> 7,3 ≤ 9,3 godina
4,50
> 15 ≤ 20 godina
> 9,3 ≤ 10,6 godina
5,25
> 20 godina
> 10,6 ≤ 12,0 godina
6,00
> 12,0 ≤ 20 godina
8,00
> 20 godina
12,50
Banka je dužna da svaku poziciju množi odgovarajućim
ponderom za tu klasu dospeća. Za svaku klasu dospeća, banka posebno
sabira sve ponderisane duge pozicije i sve ponderisane kratke pozicije.
Usklađena ponderisana pozicija klase dospeća
predstavlja iznos zbira ponderisanih dugih pozicija ili zbira
ponderisanih kratkih pozicija u okviru te klase dospeća, zavisno od
toga koji je manji. Neusklađena ponderisana (duga ili kratka) pozicija
za tu klasu dospeća je preostali iznos, tj. razlika između ova dva
zbira.
Banka za svaku zonu dospeća izračunava zbir svih
dugih neusklađenih ponderisanih pozicija klasa dospeća i zbir svih
kratkih neusklađenih ponderisanih pozicija tih klasa. Usklađena
ponderisana pozicija zone dospeća predstavlja iznos zbira svih dugih
neusklađenih ponderisanih pozicija ili zbira svih kratkih neusklađenih
ponderisanih pozicija u istoj zoni, zavisno od toga koji je manji.
Neusklađena ponderisana (duga ili kratka) pozicija te zone je preostali
iznos, tj. razlika između ova dva zbira.
Nakon utvrđivanja usklađene i neusklađene pozicije za
svaku zonu dospeća - banka usklađuje neusklađene ponderisane pozicije
između zona 1 i 2, a zatim iznos preostale neusklađene ponderisane
pozicije u zoni 2 usklađuje s neusklađenom ponderisanom pozicijom u
zoni 3. Banka može da promeni redosled usklađivanja tako što će
usklađivanje između zona 2 i 3 vršiti pre usklađivanja između zona 1 i
2. Banka zatim usklađuje iznos preostalih neusklađenih ponderisanih
pozicija između zona 1 i 3.
Nakon izvršenog usklađivanja između zona, iznos
preostale neusklađene ponderisane pozicije između zona jednak je zbiru
svih preostalih neusklađenih pozicija u svim zonama.
344. Kapitalni zahtev za opšti cenovni rizik po
osnovu dužničkih hartija od vrednosti izračunava se primenom metoda
dospeća kao zbir:
- 10% zbira usklađenih ponderisanih pozicija u svim klasama dospeća,
- 40% usklađene ponderisane pozicije u zoni 1,
- 30% usklađene ponderisane pozicije u zoni 2,
- 30% usklađene ponderisane pozicije u zoni 3,
- 40% usklađenih ponderisanih pozicija između zona 1 i 2,
- 40% usklađenih ponderisanih pozicija između zona 2 i 3,
- 150% usklađenih ponderisanih pozicija između zona 1 i 3,
- 100% preostale neusklađene ponderisane pozicije između zona.
Metod trajanja
345. Ako primenjuje metod trajanja, banka prinos do
dospeća za dužničke hartije od vrednosti izračunava na osnovu njihovih
tržišnih vrednosti, pri čemu se za hartije s promenljivom kamatnom
stopom pretpostavlja da je rok dospeća glavnice datum kad se vrši
sledeće određivanje kamatne stope.
346. Banka sve dužničke hartije od vrednosti raspoređuje u odgovarajuće zone u skladu sa sledećom tabelom (Tabela 32):
Tabela 32.
Zona
Modifikovano trajanje
(u godinama)
Pretpostavljena promena
kamatne stope (u %)
1
> 0,0 ≤ 1,0
1,00
2
> 1,0 ≤ 3,6
0,85
3
> 3,6
0,70
Banka izračunava poziciju ponderisanu trajanjem za
svaku dužničku hartiju od vrednosti tako što njenu tržišnu vrednost
množi njenim modifikovanim trajanjem i odgovarajućom pretpostavljenom
promenom kamatne stope u skladu s Tabelom 32.
Banka modifikovano trajanje svake dužničke hartije od vrednosti izračunava na osnovu sledeće formule:
gde je:
D
mod
= modifikovano trajanje,
D = trajanje,
r = prinos do dospeća,
C
t
= gotovinsko plaćanje u vremenskom trenutku t,
M = ukupno dospeće,
t = vreme.
Za dužničke instrumente koji su izloženi riziku
prevremene otplate, prilikom obračuna modifikovanog trajanja, banka je
dužna da izvrši odgovarajuće korekcije.
347. Banka za svaku zonu izračunava duge pozicije
ponderisane trajanjem i kratke pozicije ponderisane trajanjem.
Usklađena pozicija ponderisana trajanjem za određenu zonu predstavlja
zbir svih dugih pozicija ponderisanih trajanjem ili zbir svih kratkih
pozicija ponderisanih trajanjem u toj zoni, zavisno od toga koji je
manji. Neusklađena (duga ili kratka) pozicija ponderisana trajanjem za
tu zonu je preostali iznos, tj. razlika između ova dva zbira.
Nakon utvrđivanja usklađene i neusklađene pozicije
ponderisane trajanjem za svaku zonu - banka usklađuje neusklađene
pozicije ponderisane trajanjem između zona 1 i 2, a zatim iznos
preostale neusklađene pozicije u zoni 2 usklađuje s neusklađenom
pozicijom ponderisanom trajanjem u zoni 3. Banka može da promeni
redosled usklađivanja tako što će usklađivanje između zona 2 i 3 vršiti
pre usklađivanja zona 1 i 2. Banka zatim usklađuje neusklađene pozicije
ponderisane trajanjem između zona 1 i 3.
Nakon izvršenog usklađivanja između zona, iznos
preostale neusklađene pozicije ponderisane trajanjem između zona jednak
je zbiru svih preostalih neusklađenih pozicija ponderisanih trajanjem u
svim zonama.
348. Kapitalni zahtev za opšti cenovni rizik po
osnovu dužničkih hartija od vrednosti izračunava se primenom metoda
trajanja kao zbir:
- 2% usklađene pozicije ponderisane trajanjem za svaku zonu,
- 40% usklađenih pozicija ponderisanih trajanjem između zona 1 i 2,
- 40% usklađenih pozicija ponderisanih trajanjem između zona 2 i 3,
-150% usklađenih pozicija ponderisanih trajanjem između zona 1 i 3,
-100% preostale neusklađene pozicije ponderisane trajanjem između zona.
10. Cenovni rizik po osnovu vlasničkih hartija od vrednosti
349. Kapitalni zahtev za cenovni rizik po osnovu
vlasničkih hartija od vrednosti jednak je zbiru kapitalnih zahteva za
specifični i opšti cenovni rizik po osnovu tih hartija.
Kapitalni zahtevi za cenovni rizik po osnovu
vlasničkih hartija od vrednosti izračunavaju se odvojeno za svaku
zemlju i za svaku valutu.
350. Vlasničke hartije od vrednosti razvrstavaju se
po zemljama na čijim su berzanskim tržištima listirane i/ili na čijim
se tržištima njima trguje. Finansijski derivati razvrstavaju se po
zemljama na čijim su tržištima listirane vlasničke hartije od vrednosti
koje su predmet ugovora i/ili na čijim se tržištima trguje tim
hartijama.
351. Banka je dužna da izračunava neto (dugu ili kratku) poziciju u svakoj vlasničkoj hartiji od vrednosti.
Banka može da netira duge i kratke pozicije u
vlasničkim hartijama od vrednosti samo ako se te hartije smatraju
identičnim hartijama od vrednosti.
Ukupna bruto pozicija banke u vlasničkim hartijama od
vrednosti jednaka je zbiru apsolutnih vrednosti neto dugih i neto
kratkih pozicija banke u tim hartijama.
Ukupna neto pozicija banke u vlasničkim hartijama od
vrednosti jednaka je apsolutnoj vrednosti razlike između neto dugih i
neto kratkih pozicija banke u tim hartijama.
a) Specifični cenovni rizik po osnovu vlasničkih hartija od vrednosti
352. Kapitalni zahtev za specifični cenovni rizik po
osnovu vlasničkih hartija od vrednosti iznosi 8% ukupne bruto pozicije
banke u tim hartijama.
b) Opšti cenovni rizik po osnovu vlasničkih hartija od vrednosti
353. Kapitalni zahtev za opšti cenovni rizik po
osnovu vlasničkih hartija od vrednosti iznosi 8% ukupne neto pozicije u
tim hartijama.
v) Berzanski indeksi
354. Pozicije u berzanskim indeksima uključuju se u
obračun kapitalnih zahteva za opšte i specifične cenovne rizike po
osnovu vlasničkih hartija od vrednosti.
Pozicije u berzanskim indeksima prikazuju se kao
pozicije u pojedinačnim vlasničkim hartijama od vrednosti koje čine
ovaj indeks. Pozicije u tim hartijama mogu biti netirane suprotnim
pozicijama u identičnim hartijama od vrednosti.
Pozicije u forvard ili fjučers ugovorima koji se
odnose na berzanske indekse prikazuju se kao kombinacija duge (kratke)
pozicije u vlasničkim hartijama od vrednosti koje čine indeks koji je
predmet ovih ugovora i kratke (duge) pozicije u hipotetičkom dužničkom
instrumentu s rokom dospeća koji je jednak roku dospeća ugovora.
Banka je dužna da najkasnije 30 dana pre dana početka
primene obračuna iz stava 2. ove tačke o tome obavesti Narodnu banku
Srbije.
Izuzetno od odredaba ove tačke, banka može iz
obračuna kapitalnih zahteva za specifični cenovni rizik izuzeti
pozicije u berzanskim indeksima kojima se trguje na berzanskom tržištu
i koji predstavljaju široko diversifikovane indekse ako ti indeksi nisu
raščlanjeni na odnosne vlasničke hartije od vrednosti. Ove pozicije
uključuju se u obračun kapitalnog zahteva za opšti cenovni rizik po
osnovu vlasničkih hartija od vrednosti, i to za svaku zemlju
pojedinačno, kao jedinstvena pozicija u tom indeksu. Pozicije u ovim
berzanskim indeksima ulaze u obračun neto pozicije iz tačke 351. stav
4. ove odluke, ali ne i u obračun bruto pozicije iz stava 3. te tačke.
11. Poslovi pokrovitelja emisije hartija od vrednosti
355. Banka može da računa kapitalne zahteve za
cenovne rizike za pozicije po osnovu ugovora o vršenju usluga
organizovanja izdavanja hartija od vrednosti sa obavezom njihovog
otkupa radi dalje prodaje (ugovor o pokroviteljstvu emisije hartija od
vrednosti), uključujući i ugovore na osnovu kojih se banka obavezala da
će ranije izdate hartije od vrednosti plasirati na novo tržište.
Banka neto poziciju izračunava kao razliku između
ukupnih obaveza banke po osnovu ugovora o pokroviteljstvu hartija od
vrednosti i dela pozicije koji je prenet na treća lica koja su upisala,
odnosno kupila ove hartije. Banka ovako izračunatu neto poziciju
umanjuje primenom faktora umanjenja iz sledeće tabele (Tabela 33):
Tabela 33.
Radni dan
Faktori umanjenja za dužničke i vlasničke hartije od vrednosti
(specifični rizici)
Radni dan 0
100%
Radni dan 1
90%
Radni dan 2 ili 3
75%
Radni dan 4
50%
Radni dan 5
25%
Posle radnog dana 5
0%
Radni dan 0 (nula) iz Tabele 33. jeste datum kad
banka postaje bezuslovno obavezna da utvrđeni broj hartija od vrednosti
otkupi po ugovorenoj ceni.
Kapitalni zahtev za cenovni rizik pozicija po osnovu
ugovora o pokroviteljstvu emisije hartija od vrednosti banka izračunava
korišćenjem umanjenih neto pozicija u skladu sa odredbama ove tačke.
Banka je dužna da obavesti Narodnu banku Srbije ako koristi mogućnost umanjenja neto pozicija iz ove tačke.
12. Tretman pozicija iz knjige trgovanja zaštićenih kreditnim derivatima
356. Za poziciju iz knjige trgovanja zaštićenu
kreditnim derivatom banka je dužna da računa kapitalni zahtev za
specifični cenovni rizik koji proizlazi iz te pozicije i pozicije po
osnovu ovog derivata.
Banka može iz obračuna kapitalnog zahteva za
specifični cenovni rizik da isključi obe pozicije iz stava 1. ove tačke
ako se vrednosti tih pozicija uvek kreću u suprotnom smeru i u
približno istom iznosu, i to u sledećim slučajevima:
- pozicije se odnose na identične hartije od vrednosti,
- pozicija u knjizi trgovanja zaštićena je pozicijom
u TRS derivatu, pri čemu postoji potpuna usklađenost između referentne
obaveze i odnosne izloženosti iz knjige trgovanja, osim između rokova
dospeća ovih pozicija (koji mogu biti različiti).
Banka može da umanji izloženost specifičnom cenovnom
riziku tako što za 80% iznosa prenetog rizika umanjuje onu poziciju
koja ima viši kapitalni zahtev, a drugu poziciju isključuje iz obračuna
kapitalnog zahteva za specifični cenovni rizik ako su ispunjeni sledeći
uslovi:
- da se pozicije uvek kreću u suprotnom smeru,
- da postoji potpuna valutna usklađenost između referentne obaveze i odnosne izloženosti iz knjige trgovanja,
- da referentna obaveza i kreditni derivat imaju isti rok dospeća,
- da osnovne karakteristike kreditnog derivata ne
uzrokuju znatna odstupanja cene tog derivata od cene pozicije iz knjige
trgovanja.
Banka može da umanji izloženost specifičnom cenovnom
riziku tako što poziciju koja ima niži kapitalni zahtev isključuje iz
obračuna kapitalnog zahteva za specifični cenovni rizik, i to u
sledećim slučajevima:
- pozicija u knjizi trgovanja zaštićena je pozicijom
u TRS derivatu, ali postoji neusklađenost između referentne obaveze i
odnosne izloženosti iz knjige trgovanja, pri čemu je a) referentna
obaveza sa istim pravom u naplati ili je podređena u odnosu na odnosnu
izloženost iz knjige trgovanja, b) obe se odnose na istog dužnika i v)
ugovorene su odredbe o međusobno zavisnom neizmirenju obaveza (
cross-default
) ili međusobno zavisnom ubrzanom dospeću (
cross-acceleration
),
- pozicije se odnose na identične hartije od
vrednosti ili su ispunjeni uslovi iz stava 3. ove tačke ali postoji
ročna ili valutna neusklađenost između pozicije kreditne zaštite i
pozicije u knjizi trgovanja (valutne neusklađenosti uključuju se u
obračun kapitalnog zahteva za devizni rizik u skladu sa odeljkom 3. ove
glave),
- pozicije ispunjavaju uslove iz stava 3. ove tačke
ali postoji neusklađenost između referentne obaveze i odnosne
izloženosti pozicije u knjizi trgovanja, pri čemu je ugovoreno da se
ova izloženost može preneti na pružaoca zaštite.
U slučaju kreditnih derivata sa prvim neizmirenjem
obaveze i kreditnih derivata sa n-tim neizmirenjem obaveze, banka može
da izračunava kapitalni zahtev na način utvrđen u skladu sa odredbama
ove tačke pod sledećim uslovima:
1) ako banka koristi kreditnu zaštitu da bi zaštitila
izloženosti prema više referentnih lica i ugovoreno je da prvi slučaj
neizmirenja obaveze koji nastupi ima za posledicu raskid ugovora i
izmirenje svih obaveza po tom osnovu, banka može izjednačiti kapitalni
zahtev za specifični rizik sa kapitalnim zahtevom za specifični rizik
za referentno lice kojem se dodeljuje najniži ponder specifičnog rizika
u skladu sa tabelom iz tačke 335. ove odluke (Tabela 30);
2) ako je ugovoreno da n-ti slučaj neizmirenja
obaveze ima za posledicu izmirenje po osnovu ugovora, a banka je
obezbedila zaštitu i za slučajeve neizmirenja obaveza od 1 do n-1,
odnosno slučajevi neizmirenja obaveza od 1 do n-1 su se već dogodili,
banka korisnik zaštite može da umanji kapitalni zahtev za specifični
rizik na način utvrđen odredbom pod 1) ovog stava prilagođen za n
izloženosti.
13. Tretman ulaganja u otvorene investicione fondove koja se vode u knjizi trgovanja banke
357. Kapitalni zahtev za specifični i opšti cenovni
rizik za ulaganja u otvorene investicione fondove koja su raspoređena u
knjigu trgovanja iznosi 32% vrednosti te pozicije. Zbir kapitalnih
zahteva za cenovni i devizni rizik ovih pozicija iznosi 40% njihove
vrednosti, osim ako je tačkom 365. st. 1. do 4, tačkom 366. i tačkom
395. stav 5. odredba pod 2) ove odluke drukčije propisano.
Netiranje između pozicija iz stava 1. ove tačke i
drugih pozicija banke nije dozvoljeno, osim ako ovom odlukom nije
drukčije utvrđeno.
358. Banka može da računa kapitalni zahtev za cenovni
rizik pozicija po osnovu ulaganja u otvorene investicione fondove u
skladu s tač. 359. do 362. ove odluke ako su ispunjeni sledeći uslovi:
1) da ovim fondom upravlja privredno društvo nad čijim poslovanjem nadzor vrši:
- nadležno regulatorno telo u Republici Srbiji, odnosno državi članici Evropske unije,
- nadležno regulatorno telo države koja nije
članica Evropske unije ako se taj nadzor sprovodi u skladu s propisima
Evropske unije i ako Narodna banka Srbije ima odgovarajuću saradnju s
tim telom;
2) da prospekt ovog fonda ili njemu odgovarajući dokument u koji su uključeni svi bitni elementi prospekta sadrži:
- vrste imovine u koje je tom fondu dozvoljeno da ulaže,
- limite ulaganja i način izračunavanja ovih limita ako taj fond primenjuje limite za svoja ulaganja,
- najviši nivo učešća iznosa pozajmljenih
sredstava u iznosu kapitala tog fonda ili drugog sličnog pokazatelja,
ako je takav pokazatelj propisan, odnosno dozvoljen,
- politike za ograničavanje izloženosti
riziku druge ugovorne strane koji proizlazi iz ulaganja u OTC derivate
i repo transakcije i transakcije davanja ili uzimanja u zajam hartija
od vrednosti ili robe ako su ova ulaganja, odnosno transakcije
dozvoljeni;
3) da ovaj fond objavljuje polugodišnje i
godišnje izveštaje o poslovanju, radi omogućavanja procene imovine i
obaveza, prihoda i aktivnosti u toku izveštajnog perioda;
4) da investicione jedinice ovog fonda mogu, na zahtev njihovih vlasnika, na dnevnoj osnovi unovčiti iz imovine fonda;
5) da su ulaganja u ovaj fond odvojena od imovine društva za upravljanje tim fondom;
6) da banka sprovodi sopstvenu procenu rizičnosti ovog fonda.
359. Ako je upoznata sa strukturom ulaganja otvorenog
investicionog fonda na dnevnoj osnovi, banka može ulaganja u ove
fondove da tretira kao pozicije u hartijama od vrednosti koje čine to
ulaganje i da kapitalne zahteve za cenovni rizik računa u skladu sa
odredbama ovog odeljka ili, uz prethodnu saglasnost Narodne banke
Srbije, primenom internog modela u skladu sa odeljkom 6. ove glave. U
tom slučaju dozvoljeno je netiranje između ovih i drugih pozicija banke
pod uslovom da banka raspolaže dovoljnim brojem investicionih jedinica
koje mogu biti prikazane kao pozicije u hartijama od vrednosti koje
čine to ulaganje.
360. Banka može ulaganja u otvorene investicione
fondove da tretira kao hipotetičke pozicije u berzanskim indeksima ili
u fiksnim grupama dužničkih i vlasničkih hartija od vrednosti i da
kapitalne zahteve za cenovni rizik računa u skladu sa odredbama ovog
odeljka ili, uz prethodnu saglasnost Narodne banke Srbije, primenom
internog modela u skladu sa odeljkom 6. ove glave - ako su ispunjeni
sledeći uslovi:
- da je cilj politike ulaganja investicionog fonda
oponašanje strukture i učinka berzanskog indeksa ili fiksne grupe
dužničkih i vlasničkih hartija od vrednosti,
- da korelacija između dnevnog kretanja cene
investicione jedinice i berzanskog indeksa ili fiksne grupe dužničkih i
vlasničkih hartija od vrednosti iznosi najmanje 0,9 u periodu od
najmanje šest meseci, pri čemu se pod ovom korelacijom podrazumeva
koeficijent korelacije između dnevnog prinosa na udeo u investicionom
fondu i dnevnog prinosa berzanskog indeksa ili fiksne grupe dužničkih i
vlasničkih hartija od vrednosti čiju strukturu i učinak taj fond
oponaša.
361. Ako nije upoznata sa strukturom ulaganja
otvorenog investicionog fonda na dnevnoj osnovi, banka može kapitalni
zahtev za cenovni rizik da računa u skladu sa odredbama ovog odeljka.
Pri računanju u smislu stava 1. ove tačke, banka
polazi od pretpostavke da otvoreni investicioni fond najpre ulaže u
hartije od vrednosti na koje se, u skladu sa ovim odeljkom, primenjuje
najveći kapitalni zahtev za cenovni rizik, i to do najvećeg dozvoljenog
iznosa, a nakon toga prema opadajućem redosledu izloženosti na koje se
primenjuju niži kapitalni zahtevi, dok se ne dostigne ukupni limit
ulaganja utvrđen prospektom tog fonda ili njemu odgovarajućim
dokumentom. Banka pri tom uzima u obzir najveću moguću indirektnu
izloženost koja može da nastane ulaganjem otvorenog investicionog fonda
tako što srazmerno povećava poziciju u ovom fondu do najveće moguće
izloženosti u pretpostavljenim ulaganjima u skladu s prospektom tog
fonda ili njemu odgovarajućim dokumentom.
Ako je kapitalni zahtev za cenovni rizik izračunat u
skladu sa stavom 2. ove tačke veći od kapitalnog zahteva za cenovni
rizik izračunatog u skladu s tačkom 357. ove odluke - banka primenjuje
kapitalni zahtev za cenovni rizik izračunat u skladu s tom tačkom.
362. Banka može koristiti pondere rizika za ulaganja
u otvorene investicione fondove koje je izračunalo treće lice na način
utvrđen u tač. 359. do 361. pod uslovom da je obračun potvrđen od
strane spoljnog revizora i da je to treće lice:
1) depozitar fonda, koji je banka ili drugo
lice iz finansijskog sektora, ako ovaj fond ulaže isključivo u hartije
od vrednosti i deponuje ih kod ovog depozitara;
2) društvo za upravljanje ovim fondom za fond
za koji nije ispunjen uslov iz prve alineje ovog stava, ako to društvo
ispunjava uslove iz tačke 60. stav 2. odredba pod 1) ove odluke.
Odeljak 3.
KAPITALNI ZAHTEV ZA DEVIZNI RIZIK
363. Banka je dužna da računa kapitalni zahtev za
devizni rizik ako je zbir ukupne neto otvorene devizne pozicije i
apsolutne vrednosti neto otvorene pozicije u zlatu veći od 2% kapitala
banke izračunatog u skladu sa odredbama glave III ove odluke.
Kapitalni zahtev za devizni rizik izračunava se
množenjem zbira ukupne neto otvorene devizne pozicije i apsolutne
vrednosti neto otvorene pozicije u zlatu sa 8%.
Pod deviznom imovinom i deviznim obavezama, u smislu
ove odluke, podrazumevaju se, pored imovine i obaveza iskazanih u
stranoj valuti, i imovina i obaveze iskazani u dinarima i indeksirani
deviznom klauzulom, pri čemu se pod deviznom klauzulom podrazumeva
odredba u ugovoru kojom se ugovoreni iznos u dinarima vezuje za
vrednost neke druge valute.
Dinarska protivvrednost imovine i obaveza iskazanih u
stranoj valuti utvrđuje se prema zvaničnom srednjem kursu Narodne banke
Srbije na dan obračuna devizne pozicije banke. Dinarska vrednost
imovine i obaveza u zlatu utvrđuje se prema poslednjoj ceni fine unce
zlata utvrđenoj na Londonskoj berzi.
364. Banka je dužna da računa neto otvorenu deviznu
poziciju u svakoj valuti pojedinačno i neto otvorenu poziciju u zlatu
kao zbir sledećih elemenata:
- neto spot pozicije, koja predstavlja razliku između
devizne imovine (umanjene za ispravku vrednosti) i deviznih obaveza u
određenoj valuti (uključujući i nedospele kamate), odnosno razliku
između imovine i obaveza u zlatu,
- neto forvard pozicije, koja predstavlja razliku
između svih iznosa koji će biti primljeni i svih koji će biti plaćeni
po osnovu valutnih forvard ugovora (ili forvard ugovora na zlato),
uključujući i valutne fjučers ugovore (ili fjučers ugovore na zlato) i
hipotetički iznos iz valutnih svopova koji nije uključen u spot
poziciju,
- neopozivih garancija, nepokrivenih akreditiva i
sličnih vanbilansnih stavki na osnovu kojih je izvesno da će banka da
izvrši plaćanje a verovatno je da ta sredstva neće moći da nadoknadi,
- neto delta (ili na delta koeficijentu zasnovanog) ekvivalenta svih valutnih opcija i opcija na zlato,
- tržišne vrednosti opcija koje nisu ni valutne opcije ni opcije na zlato a čiji je predmet ugovora iskazan u stranoj valuti.
Banka je dužna da radi izračunavanja delta
ekvivalenta opcija iz stava 1, alineja četvrta ove tačke koristi
vrednost delta koeficijenta koji je obračunala berza na kojoj se trguje
tom opcijom. U slučaju opcija koje su predmet vanberzanske trgovine ili
ako delta koeficijent sa berze nije raspoloživ, banka može da
izračunava delta koeficijent korišćenjem odgovarajućeg internog modela,
uz prethodnu saglasnost Narodne banke Srbije.
Narodna banka Srbije će dati prethodnu saglasnost iz
stava 2. ove tačke ako model na odgovarajući način procenjuje
procentualnu promenu cene opcije ili varanta usled inkrementalnih
(neznatnih) promena tržišne cene predmeta ugovora. Banka može u neto
otvorenu deviznu poziciju u određenoj valuti, odnosno u neto otvorenu
poziciju u zlatu uključiti i buduće neto prihode/rashode koji još nisu
knjigovodstveno evidentirani ali su u potpunosti zaštićeni valutnim
forvard ugovorima ili sličnim ugovorima, pod uslovom da takav tretman
dosledno primenjuje u skladu s MSFI/MRS.
365. Banka ima neto dugu poziciju u određenoj valuti
ili zlatu kad je zbir iznosa svih elemenata utvrđenih u tački 364. ove
odluke u toj valuti ili zlatu pozitivan, a kad je taj zbir negativan -
banka ima neto kratku poziciju u toj valuti ili zlatu.
Ukupna duga devizna pozicija banke predstavlja zbir svih njenih neto dugih deviznih pozicija u pojedinim valutama.
Ukupna kratka devizna pozicija banke predstavlja zbir svih njenih neto kratkih deviznih pozicija u pojedinim valutama.
Ukupna neto otvorena devizna pozicija banke
predstavlja apsolutnu vrednost ukupne duge, odnosno ukupne kratke
devizne pozicije banke, zavisno od toga koja je apsolutna vrednost
veća.
Banka može da pri izračunavanju neto otvorene
pozicije u svakoj valuti i zlatu koristi neto sadašnje vrednosti pod
uslovom da se taj pristup primenjuje dosledno.
Radi izračunavanja otvorene devizne pozicije, banka može neto poziciju u složenoj valuti (
composite currency
) raščlaniti na valute koje čine tu složenu valutu, i to u skladu sa strukturom složene valute.
Pozicije koje je banka zauzela sa namerom zaštite
pokazatelja adekvatnosti kapitala iz tačke 3. ove odluke od nepovoljnih
kretanja deviznih kurseva mogu, uz prethodnu saglasnost Narodne banke
Srbije, biti isključene iz obračuna neto otvorene devizne pozicije. Da
bi bile isključene iz obračuna, te pozicije ne smeju biti namenjene
trgovanju. Sve promene u načinu njihovog isključivanja iz obračuna
zahtevaju saglasnost Narodne banke Srbije. Isti tretman pod istim
uslovima se može primeniti na pozicije koje je banka zauzela, a koje se
odnose na stavke koje su već priznate kao odbitne stavke u obračunu
kapitala.
Banka je dužna da na odgovarajući način uključi u
obračun kapitalnog zahteva za devizni rizik i ostale rizike u vezi s
opcijama, osim delta rizika.
1. Devizni rizik pozicija u otvorenim investicionim fondovima
366. Banka je dužna da u obračun neto otvorene
devizne pozicije uključi i pozicije koje se odnose na ulaganja u
investicione jedinice investicionih fondova, u skladu s njihovom
valutnom strukturom.
Banka može koristiti pondere rizika za ulaganja u
otvorene investicione fondove koje je izračunalo treće lice pod uslovom
da je obračun potvrđen od strane spoljnog revizora i da je to treće
lice:
1) depozitar fonda, koji je banka ili drugo
lice iz finansijskog sektora, ako ovaj fond ulaže isključivo u hartije
od vrednosti i deponuje ih kod ovog depozitara;
2) društvo za upravljanje ovim fondom, za
fond za koji nije ispunjen uslov iz prve alineje ovog stava, ako to
društvo ispunjava uslove iz tačke 60. stav 2. odredba pod 1) ove
odluke.
Ako banka nije upoznata s valutnom strukturom
investicionog fonda, dužna je da pretpostavi da taj fond ulaže u
devizne pozicije do najvećeg dozvoljenog iznosa u skladu s prospektom
otvorenog investicionog fonda ili njemu odgovarajućim dokumentom. Banka
pritom uzima u obzir najveću moguću indirektnu izloženost koja može da
nastane ulaganjem otvorenog investicionog fonda tako što srazmerno
povećava poziciju u ovom fondu do najveće moguće izloženosti u
pretpostavljenim ulaganjima u skladu s prospektom tog fonda ili njemu
odgovarajućim dokumentom. Hipotetička devizna pozicija otvorenog
investicionog fonda se prikazuje kao zasebna valuta tako što se ukupna
duga pozicija dodaje na ukupnu dugu deviznu poziciju i ukupna kratka
pozicija na ukupnu kratku deviznu poziciju, u slučaju da je banka
upoznata sa smerom ulaganja otvorenog investicionog fonda. Netiranje
između takvih pozicija pre obračuna nije dozvoljeno.
2. Visoko korelisane valute
367. Banka može da obračuna manji kapitalni zahtev za devizni rizik u slučajevima pozicija u visoko korelisanim valutama.
Visoko korelisanim valutama smatraju se valute kod
kojih verovatnoća (izračunata na osnovnu dnevnih podataka o kretanju
deviznih kurseva za prethodne tri ili pet godina) da će u narednih
deset radnih dana doći do gubitka, po osnovu jednakih pozicija
suprotnog predznaka u tim valutama, u iznosu od 4% ili manje vrednosti
usklađene pozicije prikazane u izveštajnoj valuti, iznosi najmanje 99%
u slučaju trogodišnjeg perioda posmatranja, odnosno najmanje 95% u
slučaju petogodišnjeg perioda posmatranja.
Kapitalni zahtev za usklađene pozicije u dve visoko korelisane valute iznosi 4% vrednosti usklađene pozicije.
Radi izračunavanja kapitalnog zahteva za devizni
rizik banka može da isključi pozicije u valutama koje su predmet
međudržavnih sporazuma kojima se ograničavaju varijacije jedne valute u
odnosu na druge valute. Banka izračunava usklađenu poziciju u tim
valutama i na nju primenjuje kapitalni zahtev koji nije manji od 50%
maksimalne dozvoljene varijacije u skladu sa tim međudržavnim
sporazumom.
Banka može da kapitalni zahtev za usklađene pozicije
u valutama država članica EU koje su deo druge faze ekonomske i
monetarne unije izračunava kao 2,4% vrednosti takvih usklađenih
pozicija.
Samo neusklađena pozicija između valuta iz ove tačke
se uključuje u ukupnu neto otvorenu deviznu poziciju u skladu s tačkom
365. ove odluke.
3. Pokazatelj deviznog rizika
368. Pokazatelj deviznog rizika je odnos između
ukupne neto otvorene devizne pozicije (uključujući i apsolutnu vrednost
neto otvorene pozicije u zlatu) i kapitala banke izračunatog u skladu
sa odredbama glave III ove odluke.
Banka je dužna da, nezavisno od toga da li primenjuje
interne modele u skladu sa odeljkom 6. ove glave, održava pokazatelj
deviznog rizika na kraju svakog radnog dana tako da ne bude veći od
20%.
Ako je pokazatelj deviznog rizika banke u toku dva
uzastopna radna dana veći od 20%, banka je dužna je da o tome obavesti
Narodnu banku Srbije najkasnije narednog radnog dana.
Odeljak 4.
KAPITALNI ZAHTEV ZA ROBNI RIZIK
369. Banka je dužna da kapitalni zahtev za robni
rizik izračunava primenom jednog od sledećih pristupa:
pojednostavljenog pristupa, pristupa lestvice dospeća ili pristupa
proširene lestvice dospeća.
Banka je dužna da za svaku pojedinačnu vrstu robe
primenjuje isti pristup u okviru jednog izveštajnog perioda, dok za
različite vrste robe može primenjivati različite pristupe.
Dopunske aktivnosti trgovanja robom
370. Banka kojoj je trgovanje poljoprivrednim
proizvodima dopunska aktivnost trgovanja robom može da, radi
izračunavanja kapitalnog zahteva za robni rizik za narednu godinu,
koristi vrednost zaliha poljoprivrednih proizvoda na poslednji dan
tekuće godine, ako su ispunjeni svi sledeći uslovi:
1) iznos kapitala banke za pokriće ovog
rizika u svakom trenutku u toku godine nije manji od prosečnog
kapitalnog zahteva za taj rizik procenjenog na konzervativnoj osnovi za
narednu godinu;
2) banka procenjuje očekivanu volatilnost iznosa izračunatog u skladu sa odredbom pod 1) ove tačke na konzervativnoj osnovi;
3) prosečni kapitalni zahtev za ovaj rizik
nije veći od 5% kapitala banke izračunatog u skladu sa Glavom III ove
odluke, odnosno nije veći od 120.000.000 dinara na dan obračuna
kapitalnog zahteva (u zavisnosti od toga koji od ova dva iznosa je
veći) i, uzimajući u obzir volatilnost procenjenu u skladu sa odredbom
pod 2) ove tačke, najviši očekivani iznos kapitalnih zahteva za taj
rizik nije veći od 6,5% kapitala banke;
4) banka kontinuirano prati da li vrednosti
procenjene u skladu sa odredbama pod 1) i 2) ove tačke odgovaraju
ostvarenim vrednostima.
Banka je dužna da obavesti Narodnu banku Srbije o primeni obračuna iz ovog stava.
Pozicije u robi
371. Banka je dužna da svaku poziciju u robi ili
robnim derivatima izražava u standardnim mernim jedinicama za tu vrstu
robe. Spot cena za svaku vrstu robe preračunava se u dinarsku
protivvrednost primenom zvaničnog srednjeg kursa Narodne banke Srbije
na dan obračuna.
Banka kapitalni zahtev za tržišne rizike po osnovu
pozicija u zlatu i finansijskim derivatima koji se odnose na zlato
računa prema pravilima za izračunavanje kapitalnog zahteva za devizni
rizik na način propisan odeljkom 3. ove glave, odnosno primenom
internih modela u skladu sa odeljkom 6. te glave.
Banka može iz obračuna kapitalnog zahteva za robni
rizik da isključi pozicije finansiranja robe, pri čemu je dužna da za
njih računa druge kapitalne zahteve u skladu sa ovom odlukom.
Banka je dužna da sve pozicije iz kojih proizlazi
cenovni ili devizni rizik (npr. pozicije u finansijskim derivatima na
robu, pozicije proizašle iz robnih repo transakcija, kao i transakcija
davanja ili uzimanja u zajam robe), a nisu uključene u izračunavanje
kapitalnog zahteva za robni rizik u skladu sa ovim odeljkom - uključi u
obračun kapitalnih zahteva za opšti cenovni rizik i devizni rizik na
način propisan odeljcima 2. i 3. ove glave.
Ako banka ima kratku poziciju u robi koja dospeva pre
duge pozicije u istoj robi, dužna je da uzme u obzir mogućnost
postojanja nedostatka likvidnosti na relevantnim tržištima.
Radi izračunavanja pozicije u robi, sledeće pozicije smatraju se pozicijama u istoj robi:
- pozicije u različitim podvrstama robe ako se roba jedne podvrste može isporučiti umesto robe druge podvrste,
- pozicije u sličnim vrstama robe - ako su one bliski
supstituti i ako korelacija između kretanja njihovih dnevnih cena na
tržištu nije manja od 0,9 posmatrano u periodu od najmanje godinu dana.
3. Robni finansijski derivati i drugi finansijski instrumenti koji se vode u knjizi trgovanja
372. Duga (kratka) pozicija u robnom fjučers ili
forvard ugovoru prikazuje se kao kombinacija duge (kratke) pozicije u
robi koja je predmet tih ugovora izražene u standardnim mernim
jedinicama za tu vrstu robe i kratke (duge) pozicije u hipotetičkom
dužničkom instrumentu s dospećem jednakim periodu do datuma
izmirenja/isporuke.
373. Pozicija u robnom svop ugovoru prikazuje se kao
duga pozicija u robi ako banka plaća fiksnu cenu a prima promenljivu
cenu zasnovanu na tekućim tržišnim vrednostima, ili kao kratka pozicija
u robi ako banka prima fiksnu cenu a plaća promenljivu cenu zasnovanu
na tekućim tržišnim vrednostima.
Ako banka primenjuje pristup lestvice dospeća, robni
svop ugovor prikazuje se kao niz pozicija jednakih hipotetičkom iznosu
ugovora, pri čemu svaka pozicija odgovara jednom plaćanju po svop
ugovoru i raspoređuje se u lestvicu dospeća u skladu s tabelom iz tačke
377. ove odluke (Tabela 34).
Robni svop ugovor koji se odnosi na različite vrste
robe uključuje se u tabelu iz stava 2. ove tačke u skladu s vrstama
robe na koju se odnosi.
Opcije i varanti na robu ili na robne derivate
prikazuju se kao pozicije jednake vrednosti robe koja je u osnovi
ugovora pomnoženom delta koeficijentom. Na ovaj način izračunate
pozicije banka može netirati pozicijama suprotnog predznaka u
identičnoj robi, odnosno robnom derivatu. Banka je dužna da podatak o
delta koeficijentu opcije preuzima sa berze na kojoj se tom opcijom
trguje. Izuzetno, za opcije koje su predmet vanberzanske trgovine ili u
slučaju da delta koeficijent određene opcije nije raspoloživ na berzi,
banka može da izračunava delta koeficijent primenom odgovarajućeg
internog modela, uz prethodnu saglasnost Narodne banke Srbije.
Narodna banka Srbije će dati prethodnu saglasnost za
korišćenje internog modela banke za izračunavanje delta koeficijenta
opcije, odnosno varanta na robu ako, na osnovu dostavljene
dokumentacije i specifikacije modela, utvrdi da model adekvatno
procenjuje procentualnu promenu cene opcije ili varanta u slučajevima
inkrementalnih (neznatnih) promena tržišnih cena predmeta ugovora.
Banka je dužna da na odgovarajući način uključi u obračun kapitalnog zahteva za robni rizik i ostale rizike u vezi s opcijama.
374. Pozicije iz knjige trgovanja nastale po osnovu
robnih repo transakcija ili transakcija davanja u zajam robe prikazuju
se kao kombinacija duge pozicije u robi koja je predmet ugovora i
hipotetičke kratke pozicije u državnoj obveznici odgovarajuće ročnosti
čija je kuponska stopa jednaka stopi prinosa na ove ugovore.
Pozicije iz knjige trgovanja nastale po osnovu robnih
reverse repo transakcija ili transakcija uzimanja u zajam robe
prikazuju se kao hipotetičke duge pozicije u državnim obveznicama
odgovarajuće ročnosti i kuponske stope jednake stopi prinosa na ove
ugovore.
Banka uključuje robu u obračun kapitalnih zahteva za robni rizik u sledećim slučajevima:
1) ako u repo transakciji banka prenosi vlasništvo nad robom;
2) ako u transakciji davanja u zajam robe banka daje robu u zajam drugoj ugovornoj strani.
Opcije na robu i robne finansijske derivate prikazuju se na način utvrđen odredbama odeljka 5. ove glave.
Varanti koji se odnose na robu prikazuju se na isti način kao i opcije iz stava 4. ove tačke.
4. Pojednostavljeni pristup
375. Ako za izračunavanje kapitalnog zahteva za robni
rizik primenjuje pojednostavljeni pristup, banka je dužna da izračunava
neto i bruto poziciju u svakoj pojedinačnoj vrsti robe.
Neto pozicija u određenoj vrsti robe predstavlja
apsolutnu vrednost razlike između dugih i kratkih pozicija banke u toj
vrsti robe.
Bruto pozicija u određenoj vrsti robe predstavlja zbir apsolutnih iznosa dugih i kratkih pozicija banke u toj vrsti robe.
376. Kapitalni zahtev za svaku pojedinačnu vrstu robe jednak je zbiru:
- 15% neto pozicije pomnožene tekućom tržišnom cenom robe i
- 3% bruto pozicije pomnožene tekućom tržišnom cenom robe.
Kapitalni zahtev za robni rizik u skladu s
pojednostavljenim pristupom jednak je zbiru kapitalnih zahteva za svaku
pojedinačnu vrstu robe izračunatih u skladu sa stavom 1. ove tačke.
5. Pristup lestvice dospeća
377. Ako za izračunavanje kapitalnog zahteva za robni
rizik primenjuje pristup lestvice dospeća, banka je dužna da sve
pozicije u istoj robi raspoređuje u odgovarajuće klase dospeća u skladu
sa sledećom tabelom (Tabela 34):
Tabela 34.
Klasa dospeća
Stopa raspona
0 ≤ 1 mesec
1,5%
>1 ≤ 3 meseca
1,5%
>3 ≤ 6 meseci
1,5%
>6 ≤ 12 meseci
1,5%
>1 ≤ 2 godine
1,5%
> 2 ≤ 3 godine
1,5%
> 3 godine
1,5%
Banka je dužna da sve pozicije u zalihama robe raspoređuje u klasu dospeća do jednog meseca utvrđenu u tabeli iz ove tačke.
378. Banka može da izvrši netiranje pozicija u istoj
robi i da ih u neto iznosu rasporedi u odgovarajuće klase dospeća u
skladu s tabelom iz tačke 377. ove odluke (Tabela 34) ako je ispunjen
jedan od sledeća dva uslova:
- da ove pozicije imaju isti datum dospeća,
- da se datumi dospeća ovih pozicija ne razlikuju za
više od deset dana i da su ugovori iz kojih te pozicije proizlaze a
kojima se trguje na tržištu predmet dnevnih isporuka.
379. Banka izračunava zbir svih dugih i zbir svih
kratkih pozicija u svakoj klasi dospeća utvrđenoj u tabeli iz tačke
377. ove odluke (Tabela 34). Usklađena pozicija u određenoj klasi
dospeća je iznos zbira dugih pozicija usklađen sa zbirom kratkih
pozicija u toj klasi, dok se preostali iznos (razlika između te dve
vrednosti) smatra (dugom ili kratkom) neusklađenom pozicijom za tu
klasu dospeća i usklađuje se s neusklađenom pozicijom u narednoj klasi
dospeća.
Iznos neusklađene duge (kratke) pozicije u jednoj
klasi dospeća koji je usklađen s neusklađenom kratkom (dugom) pozicijom
u narednoj klasi dospeća predstavlja usklađenu poziciju između te dve
klase. Preostali iznos predstavlja dugu ili kratku neusklađenu poziciju
između te dve klase dospeća.
380. Kapitalni zahtev za svaku pojedinačnu vrstu robe jednak je zbiru:
- zbira apsolutnih iznosa usklađenih dugih i kratkih
pozicija svih pojedinačnih klasa dospeća pomnoženih odgovarajućom
stopom raspona u skladu s tabelom iz tačke 377. ove odluke (Tabela 34)
i tekućom tržišnom cenom robe,
- apsolutnog iznosa usklađenih pozicija između dve
klase dospeća za svaku klasu dospeća u koju je preneta neusklađena
pozicija iz prethodne klase dospeća pomnoženog sa 0,6%, što predstavlja
stopu prenosa, i tekućom tržišnom cenom robe,
- apsolutnog iznosa preostale neusklađene pozicije pomnoženog sa 15%, što je konačna stopa, i tekućom tržišnom cenom robe.
Kapitalni zahtev za robni rizik u skladu s pristupom
lestvice dospeća jednak je zbiru kapitalnih zahteva za svaku
pojedinačnu vrstu robe izračunatih u skladu sa stavom 1. ove tačke.
6. Pristup proširene lestvice dospeća
381. Banka može da primenjuje pristup proširene lestvice dospeća ako su ispunjeni sledeći uslovi:
1) robni portfolio banke je materijalno značajan;
2) robni portfolio banke je dovoljno diversifikovan;
3) banka još uvek nije u potpunosti razvila
interni model i/ili dobila saglasnost Narodne banke Srbije za njegovo
korišćenje za potrebe izračunavanja kapitalnih zahteva za robni rizik.
Banka koja primenjuje pristup proširene lestvice
dospeća, izračunava kapitalni zahtev za svaku pojedinačnu vrstu robe na
način opisan u tački 380. stav 1. ove odluke, s tim što, umesto stopa
navedenih u alinejama od prve do treće tog stava, koriste minimalne
stope (stope raspona, stope prenosa i konačne stope) date u sledećoj
tabeli:
Tabela 35.
Stopa (u %)
Plemeniti
metali osim zlata
Osnovni
metali
Poljoprivredni
proizvodi
Ostalo, uključujući električnu energiju
Stopa raspona
1,0
1,2
1,5
1,5
Stopa prenosa
0,3
0,5
0,6
0,6
Konačna stopa
8
10
12
15
Kapitalni zahtev za robni rizik u skladu s pristupom
proširene lestvice dospeća jednak je zbiru kapitalnih zahteva za svaku
pojedinačnu vrstu robe izračunatih u skladu sa stavom 2. ove tačke.
Banka je dužna da obaveštava Narodnu banku Srbije o primeni pristupa proširene lestvice dospeća.
Uz obaveštenje iz stava 4. ove tačke, banka je dužna
da Narodnoj banci Srbije dostavi dokumentaciju kojom dokazuje da je
preduzela korake za implementaciju internog modela za izračunavanje
kapitalnog zahteva za robni rizik.
Odeljak 5.
TRETMAN OPCIJA
382. Radi izračunavanja kapitalnog zahteva za cenovni
rizik, pozicije u opcijama iz knjige trgovanja uključuju opcije na
dužničke i vlasničke hartije od vrednosti, kao i na berzanske indekse,
forvarde, fjučerse, svopove i kamatne stope.
Radi izračunavanja kapitalnog zahteva za devizni
rizik, pozicije u opcijama koje se vode u knjizi trgovanja ili
bankarskoj knjizi uključuju valutne opcije, opcije na zlato, kao i
opcije na forvarde, fjučerse i svopove na strane valute i na zlato.
Radi izračunavanja kapitalnog zahteva za robni rizik,
pozicije u opcijama koje se vode u knjizi trgovanja ili bankarskoj
knjizi uključuju robne opcije, kao i opcije na robne forvarde, fjučerse
i svopove.
Stavovi 1. do 3. ove tačke odnose se i na ugrađene
opcije, hartije od vrednosti slične opcijama - varante, opcije gornje
granice (
cap
), opcije donje granice (
floor
), istovremenu kupovinu (
put
opcije) i prodaju (
call
opcije -
collar
), kao i na sve druge finansijske instrumente s nelinearnim rizikom.
383. Banka za izračunavanje kapitalnih zahteva za
cenovni, devizni i robni rizik po osnovu pozicija u opcijama može da
primenjuje pojednostavljeni metod samo kad kupuje opcije. Ako banka ima
poziciju u prodatim opcijama dužna je da, radi izračunavanja kapitalnih
zahteva za ove rizike, koristi delta-plus metod. Izuzetno, ako banka
ima poziciju male vrednosti u prodatim opcijama koja je u potpunosti
zaštićena identičnom pozicijom u kupljenim opcijama - ta pozicija može
biti isključena iz obračuna kapitalnih zahteva za cenovni, devizni i
robni rizik. Veličina pozicija posmatra se posebno za svaki rizik.
Izuzetno od stava 1. ove tačke, banka kapitalne
zahteve za cenovni, devizni i robni rizik po osnovu pozicija u opcijama
može da računa primenom internih modela u skladu s tačkom 390. ove
odluke.
Kapitalni zahtev za cenovni, devizni i robni rizik po
osnovu pozicija u opcijama jednak je iznosu tog zahteva utvrđenom na
osnovu metoda iz st. 1. ili 2. ove tačke.
1. Pojednostavljeni metod
384. Za kupljene call ili put opcije, kapitalni zahtev predstavlja manju od sledeće dve vrednosti:
- tržišne vrednosti hartije od vrednosti, robe ili
strane valute koje su predmet ugovora, pri čemu se kod opcija na
hartije od vrednosti tržišna vrednost predmeta ugovora množi zbirom
odgovarajućih pondera za specifični i opšti rizik, kod opcija na valutu
ova vrednost množi se sa 8%, dok se kod opcija na robu množi sa 15%,
- tržišne vrednosti opcije.
Banka je dužna da kapitalni zahtev za pozicije koje su kombinacija kupljenih
put
opcija i dugih pozicija u predmetu ugovora, kao i za pozicije koje su kombinacija kupljenih
call
opcija i kratkih pozicija u predmetu ugovora, računa tako što tržišnu
vrednost predmeta ugovora množi odgovarajućim ponderima i dobijeni
iznos umanjuje za iznos prihoda koji ostvari kupac opcije (
in the money
).
Za opcije na hartije od vrednosti tržišna vrednost predmeta ugovora
množi se zbirom odgovarajućih pondera za specifični i opšti cenovni
rizik, za opcije na valutu množi se sa 8%, dok se za opcije na robu
množi sa 15%.
2. Delta-plus metod
385. Banka je dužna da pri obračunu kapitalnih
zahteva za cenovni, devizni i robni rizik, pozicije u opcijama
prikazuje kao kombinaciju hipotetičkih dugih i kratkih pozicija,
odnosno raščlanjuje ih na pozicije u hartijama od vrednosti, robi ili
stranim valutama koje su predmet opcija. Pozicije u tim hartijama, robi
ili stranim valutama pomnožene delta koeficijentom opcije predstavljaju
delta ponderisanu vrednost te opcije.
Delta (δ) opcije predstavlja procentualnu promenu cene opcije usled inkrementalne (neznatne) promene cene predmeta ugovora:
δ = δ cena opcije/ δ cena predmeta ugovora,
gde je:
δ = prvi parcijalni izvod funkcije cene opcije po ceni predmeta ugovora.
Banka je dužna da za opcije kojima se trguje na berzi
koristi delta koeficijent koji obračunava ta berza, dok za opcije koje
su predmet vanberzanske trgovine koristi delta koeficijent izračunat
primenom internog modela, u skladu s tačkom 390. ove odluke.
Izuzetno od stava 3. ove tačke, Narodna banka Srbije može da utvrdi delta koeficijente za određene instrumente.
386. Delta ponderisana vrednost pozicije u hartiji od
vrednosti, robi ili stranoj valuti koje su predmet opcije uključuje se
u obračun kapitalnih zahteva za cenovni, devizni i robni rizik na
sledeći način:
- kupljene
call
opcije kao duge pozicije;
- prodate
call
opcije kao kratke pozicije;
- kupljene
put
opcije kao kratke pozicije;
- prodate
put
opcije kao duge pozicije.
Delta vrednost pozicija u hartiji od vrednosti, robi
ili stranoj valuti koje su predmet opcije može biti netirana suprotnom
pozicijom u identičnoj hartiji od vrednosti, robi ili stranoj valuti.
Ovako dobijene neto pozicije banka je dužna da uključi u obračun
kapitalnih zahteva za cenovni, devizni i robni rizik.
387. Banka je dužna da, pored kapitalnog zahteva iz
tačke 385. ove odluke, obračunava i dodatne kapitalne zahteve za gama
rizik i vega rizik po osnovu opcija.
U smislu ove odluke, gama rizik (γ) označava
parametar osetljivosti koji izražava stopu promene delte opcije za male
promene cene hartije od vrednosti, robe ili strane valute koje su
predmet opcije, dok vega rizik (Λ) označava parametar osetljivosti koji
meri osetljivost cene opcije za male promene volatilnosti cene hartije
od vrednosti, robe ili strane valute koje su predmet opcije.
Banka je dužna da za opcije kojima se trguje na berzi
koristi gama i vega koeficijente koje je obračunala ta berza, dok za
opcije koje su predmet vanberzanske trgovine koristi koeficijente
izračunate primenom internog modela, u skladu s tačkom 390. ove odluke.
Radi izračunavanja kapitalnih zahteva za gama i vega
rizik ukupne pozicije u opcijama, banka grupiše pojedinačne pozicije u
opcijama u rizične kategorije. Banka može da netira gama i vega uticaje
pojedinačnih pozicija samo u okviru posebne rizične kategorije, koju
čine:
- svaki par stranih valuta i zlato - za valutne opcije ili opcije čiji je predmet zlato;
- svako nacionalno tržište - za opcije čiji su
predmet vlasničke hartije od vrednosti (ako je vlasnička hartija od
vrednosti listirana na više nacionalnih tržišta, referentno tržište
određuje se prema zemlji u kojoj izdavalac te hartije ima registrovano
sedište);
- svaka klasa dospeća (prema metodu dospeća), odnosno
svaka zona dospeća (prema metodu trajanja) - za opcije čiji su predmet
dužničke hartije od vrednosti i kamatne stope;
- svaka pojedinačna vrsta robe - za robne opcije.
a) Kapitalni zahtev za gama rizik po osnovu pozicija u opcijama
388. Radi izračunavanja kapitalnog zahteva za gama
rizik po osnovu pozicija u opcijama, banka je dužna da računa gama
uticaj za svaku pojedinačnu opciju, aproksimacijom cene opcije
Tejlorovim nizom:
guma uticaj =
1
-
gama x N x (
D
B)
2
,
2
gde je:
gama = drugi parcijalni izvod funkcije cene opcije po ceni predmeta ugovora,
N = količina predmeta ugovora,
ΔB = varijacija cene predmeta ugovora.
Varijacija cene predmeta ugovora (ΔB) izračunava se na sledeći način:
1) za opcije čiji su predmet ugovora dužničke
hartije od vrednosti i kamatne stope - tržišna vrednost predmeta
ugovora množi se odgovarajućim ponderima iz tabele iz tačke 343. ove
odluke (Tabela 31), odnosno odgovarajućim promenama kamatne stope iz
tabele iz tačke 346. te odluke (Tabela 32), zavisno od pristupa koji
banka koristi;
2) za opcije čiji su predmet vlasničke hartije od vrednosti - tržišna vrednost predmeta ugovora množi se sa 8%;
3) za valutne opcije ili opcije čiji je predmet zlato - tržišna vrednost predmeta ugovora množi se sa 8%;
4) za opcije na robu - tržišna vrednost predmeta ugovora množi se sa 15%.
Radi izračunavanja kapitalnog zahteva za gama rizik
ukupne pozicije u opcijama, banka je dužna da sabira pojedinačne gama
uticaje u okviru posebnih rizičnih kategorija. Tako dobijeni neto gama
uticaji za svaku posebnu rizičnu kategoriju mogu imati pozitivnu ili
negativnu vrednost. Zbir apsolutnih vrednosti svih negativnih neto gama
uticaja po svim rizičnim kategorijama predstavlja kapitalni zahtev za
gama rizik ukupne pozicije u opcijama.
b) Kapitalni zahtev za vega rizik po osnovu pozicija u opcijama
389. Radi izračunavanja kapitalnog zahteva za vega
rizik po osnovu pozicija u opcijama, banka je dužna da računa vega
uticaj za svaku pojedinačnu opciju, aproksimacijom cene opcije
Tejlorovim nizom:
vega uticaj = vega x N x
volatilnost
,
4
gde je:
vega = prvi parcijalni izvod funkcije cene opcije po volatilnosti cene predmeta ugovora,
N = količina predmeta ugovora.
Radi izračunavanja vega uticaja pretpostavlja se da promena volatilnosti iznosi jednu četvrtinu tekuće volatilnosti (+/-25%).
Radi izračunavanja kapitalnog zahteva za vega rizik
ukupne pozicije u opcijama, banka je dužna da sabira pojedinačne vega
uticaje u okviru posebnih rizičnih kategorija. Tako dobijeni neto vega
uticaji za svaku posebnu rizičnu kategoriju mogu imati pozitivnu ili
negativnu vrednost. Zbir apsolutnih vrednosti svih negativnih neto vega
uticaja po svim rizičnim kategorijama predstavlja kapitalni zahtev za
vega rizik ukupne pozicije u opcijama.
v) Interni modeli za izračunavanje delta, gama i vega koeficijenta
390. Banka može da koristi interni model za
izračunavanje delta, gama i vega koeficijenata uz prethodnu saglasnost
Narodne banke Srbije ako dokaže da je uspostavila pouzdan i adekvatan
sistem za upravljanje rizicima, da ga primenjuje na odgovarajući način
i da ispunjava kvalitativne uslove iz tačke 394. ove odluke.
Pri podnošenju zahteva za dobijanje saglasnosti iz stava 1. ove tačke, banka je dužna da Narodnoj banci Srbije dostavi:
- opšte informacije o internom modelu za vrednovanje
opcija, kao i unutrašnji akt kojim se uređuje strategija trgovanja
opcijama, tehnike ublažavanja rizika koji nastaju po osnovu opcija, te
planirani obim trgovanja opcijama,
- dokumentaciju o ispunjavanju kvalitativnih uslova iz tačke 394. ove odluke,
- pretpostavke korišćene u internom modelu za vrednovanje opcija, kao i način provere adekvatnosti korišćenih pretpostavki,
- opis metode za procenu parametara internog modela za vrednovanje opcija.
Nakon dobijanja saglasnosti iz stava 1. ove tačke, banka je dužna da kontinuirano primenjuje model iz te tačke.
Ako banka više ne ispunjava uslove iz stava 1. ove
tačke, dužna je da o tome bez odlaganja obavesti Narodnu banku Srbije i
da joj u najkraćem mogućem roku dostavi ili odgovarajući plan ponovnog
usklađivanja sa ovim uslovima ili odgovarajući dokaz da posledice
odstupanja od tih uslova nisu materijalno značajne. Ako je dostavila
plan iz ovog stava, banka je dužna da Narodnu banku Srbije obavesti o
tome da se uskladila sa uslovima iz tog stava u roku iz ovog plana.
Narodna banka Srbije može da ukine saglasnost iz
stava 1. ove tačke ako utvrdi da banka ne ispunjava uslove iz ove tačke
a posledice tog neispunjavanja su materijalno značajne, ako banka nije
dostavila plan iz stava 4. te tačke, ako je dostavila neadekvatan plan
ili ne postupa po dostavljenom planu.
Odeljak 6.
PRISTUP INTERNIH MODELA
1. Saglasnost za korišćenje internih modela
391. Banka može za izračunavanje kapitalnih zahteva
za tržišne rizike da koristi pristup internih modela ili kombinaciju
ovog pristupa sa pristupima navedenim u odeljcima 2. do 5. ove glave,
samo uz prethodnu saglasnost Narodne banke Srbije.
Način sprovođenja odredaba ove tačke koje se odnose
na dostavljanje dokumentacije i njenu procenu Narodna banka Srbije
propisuje uputstvom.
392. Banka može da koristi pristup internih modela
ili kombinaciju ovog pristupa sa pristupima navedenim u odeljcima 2. do
5. ove glave za svaku od sledećih vrsta tržišnog rizika:
1) opšti rizik vlasničkih instrumenata;
2) specifični rizik vlasničkih instrumenata;
3) opšti rizik dužničkih instrumenata;
4) specifični rizik dužničkih instrumenata;
5) devizni rizik;
6) robni rizik.
393. Banka može da koristi pristup internih modela za
izračunavanje kapitalnih zahteva za cenovni, devizni i robni rizik ili
kombinaciju pristupa internih modela s pristupima navedenim u odeljcima
2. do 5. ove glave, ako ispunjava sledeće uslove:
- kvalitativne uslove utvrđene u tač. 394. do 396. ove odluke,
- kvantitativne uslove utvrđene u tački 397. ove odluke,
- dodatne uslove utvrđene u tački 398. ove odluke ako namerava da koristi pristup internih modela za specifični cenovni rizik,
- da internu validaciju modela i
back
testiranje sprovodi u skladu s tač. 400. i 401. ove odluke.
Banka koja nije dobila prethodnu saglasnost Narodne
banke Srbije za korišćenje pristupa internih modela za određenu vrstu
tržišnog rizika dužna je da izračunava kapitalni zahtev za tu vrstu
rizika u skladu s pristupima navedenim u odeljcima 2. do 5. ove glave.
Banka je dužna da traži prethodnu saglasnost Narodne
banke Srbije za primenu internog modela za svaku vrstu tržišnog rizika
posebno.
Narodna banka Srbije će dati banci prethodnu
saglasnost za korišćenje pristupa internih modela za određenu vrstu
tržišnog rizika samo ako utvrdi da kapitalni zahtev izračunat na osnovu
internog modela pokriva značajan deo izloženosti toj vrsti rizika.
Banka je dužna da u slučaju materijalno značajne
promene u načinu primene, odnosno u slučaju proširenja modela za čije
je korišćenje prethodno dobila saglasnost Narodne banke Srbije, a
naročito uključivanja dodatnih vrsta rizika, ponovo podnese Narodnoj
banci Srbije zahtev za davanje saglasnosti na korišćenje modela.
Banka je dužna da za prvi obračun stres VaR parametra
u skladu s tačkom 397. stav 3. ove odluke podnese Narodnoj banci Srbije
zahtev za davanje prethodne saglasnosti.
Banka je dužna da obavesti Narodnu banku Srbije o svim naknadnim izmenama modela na koji je dobila prethodnu saglasnost.
a) Kvalitativni uslovi
394. Ako namerava da koristi pristup internih modela
u skladu s tačkom 391. ove odluke, banka je dužna da uspostavi pouzdan
i adekvatan sistem upravljanja rizicima i da ga primenjuje na dosledan
način, kao i da ispunjava sledeće opšte kvalitativne uslove:
1) da je interni model za merenje rizika
uključen u proces dnevnog upravljanja rizicima i da se koristi kao
osnova za izveštavanje izvršnog odbora banke o rizicima kojima je banka
izložena ili može biti izložena;
2) da je obrazovala posebnu organizacionu
jedinicu za upravljanje rizicima koja je nezavisna od organizacione
jedinice zadužene za preuzimanje ovih rizika, koja za svoj rad odgovara
direktno izvršnom odboru banke u čijem je delokrugu naročito:
- uspostavljanje dela sistema za upravljanje rizicima koji se odnosi na tržišne rizike,
- sačinjavanje i analiza dnevnih izveštaja o
podacima dobijenim korišćenjem internog modela i merama koje je
neophodno preduzeti u vezi s limitima trgovanja,
- razvoj i implementacija adekvatnog internog modela,
- inicijalna i kontinuirana validacija internog modela;
3) da upravni i izvršni odbor banke aktivno
učestvuju u procesu kontrole rizika, pri čemu dnevne izveštaje
organizacione jedinice iz odredbe pod 2) ovog stava analizira nivo
rukovodstva banke ovlašćen za ograničavanje i smanjivanje pozicija koje
zauzimaju zaposleni ovlašćeni za ugovaranje tržišnih transakcija, kao i
ukupne izloženosti banke tržišnim rizicima;
4) da ima dovoljan broj zaposlenih
odgovarajuće stručnosti osposobljenih za korišćenje složenih modela za
ugovaranje tržišnih transakcija, upravljanje tržišnim rizicima, te
knjigovodstveno evidentiranje i reviziju transakcija;
5) da je uspostavila procedure za praćenje i
obezbeđivanje usklađenosti sa unutrašnjim aktima i kontrolnim
mehanizmima funkcionisanja sistema za merenje rizika;
6) da je obezbeđena dokumentacija o pouzdanosti i tačnosti primenjenog internog modela za merenje rizika;
7) da redovno sprovodi stres testiranje,
uključujući i obrnute stres testove, čije rezultate analizira izvršni
odbor banke i, u skladu s tim rezultatima, menja unutrašnje akte i
limite u vezi sa aktivnostima trgovanja;
8) da organizaciona jedinica iz odredbe pod 2) ovog stava redovno sprovodi
back
testiranje internog modela za merenje rizika;
9) da unutrašnja revizija banke najmanje
jednom godišnje sprovodi procenu procesa upravljanja tržišnim rizicima,
koja obuhvata kako aktivnosti organizacione jedinice u čijem je
delokrugu ugovaranje tržišnih transakcija, tako i aktivnosti
organizacione jedinice iz odredbe pod 2) ovog stava, a naročito
procenu:
- adekvatnosti dokumentacije o procesu upravljanja ovim rizicima,
- organizacije i rada organizacione jedinice iz odredbe pod 2) ovog stava,
- korišćenja rezultata internog modela za
merenje tržišnih rizika u procesu dnevnog upravljanja tim rizicima, kao
i pouzdanosti sistema za izveštavanje rukovodstva banke,
- procesa koje banka koristi za odobravanje
modela za procenu i vrednovanje rizika koje primenjuju zaposleni u
organizacionoj jedinici u čijem je delokrugu ugovaranje tržišnih
transakcija, u organizacionoj jedinici iz odredbe pod 2) ovog stava,
kao i u organizacionoj jedinici zaduženoj za knjigovodstveno
evidentiranje transakcija,
- sveobuhvatnosti modela za merenje ovih rizika i adekvatnosti provere svih značajnih promena u procesu merenja tih rizika,
- tačnosti i potpunosti podataka o
pozicijama, tačnosti i pouzdanosti pretpostavki o volatilnosti i
korelacijama, kao i tačnosti vrednovanja i izračunavanja osetljivosti
na rizik,
- procedura koje banka koristi za proveru
međusobne usklađenosti, blagovremenosti i pouzdanosti izvora podataka
korišćenih u internom modelu, uključujući i nezavisnost tih izvora,
- procedura koje banka koristi za proveru back testiranja modela.
Stres testiranje iz stava 1. odredba pod 7) ove tačke
obuhvata nelikvidnost tržišta u stresnim tržišnim uslovima, rizik
koncentracije, jednostrana tržišta (
one-way markets
), rizik događaja (
event risk
), rizik neočekivanog neizmirenja obaveza druge ugovorne strane (
jump-to-default risk
), nelinearnost proizvoda, pozicije sa znatnim gubitkom (
deep out-of-the-money positions
),
pozicije podložne velikim cenovnim promenama, kao i ostale rizike koji
nisu na odgovarajući način obuhvaćeni internim modelom banke. Scenariji
stres testova koje banka sprovodi treba da odražavaju karakteristike
portfolija i period neophodan da se banka zaštiti od rizika ili da
upravlja rizicima u stresnim tržišnim uslovima.
395. Banka je dužna da interni model unapređuje u skladu s tržišnim razvojem modela i dobrom poslovnom praksom.
Svaki interni model koji se koristi za izračunavanje
kapitalnih zahteva za cenovni rizik, devizni rizik, robni rizik, kao i
svaki interni model za trgovanje zasnovano na korelacijama mora da
ispunjava sledeće uslove:
1) da obuhvata sve materijalno značajne cenovne rizike;
2) da obuhvata dovoljan broj faktora rizika,
u zavisnosti od aktivnosti trgovanja banke na različitim tržištima, a
ako su faktori rizika uključeni u model koji banka primenjuje za
potrebe utvrđivanja cena, ali nisu uključeni u model za merenje rizika,
banka je dužna da za to isključivanje faktora rizika pruži Narodnoj
banci Srbije odgovarajuće obrazloženje.
Model za merenje rizika mora da obuhvati nelinearnost
vrednosti opcija u odnosu na faktore tržišnog rizika, kao i rizik
korelacije i bazni rizik.
U slučaju da banka koristi aproksimacije faktora rizika, dužna je da dokaže da te aproksimacije odražavaju stvarne izloženosti.
Banka je dužna da internim modelom obuhvati naročito sledeće faktore rizika:
1) za kamatni rizik: skup faktora rizika koji
odgovaraju kamatnim stopama za svaku valutu u kojoj banka ima kamatno
osetljive bilansne pozicije i vanbilansne stavke, pri čemu se kriva
prinosa modelira korišćenjem jednog od opšteprihvaćenih pristupa, a za
značajne izloženosti kamatnom riziku u glavnim valutama i tržištima
kriva prinosa se deli na najmanje šest segmenata dospeća, kako bi
obuhvatila volatilnost stopa duž krive prinosa;
2) za devizni rizik: faktore rizika koji
odgovaraju zlatu, stranim valutama u kojima su izražene pozicije banke,
kao i ulaganjima u investicione jedinice koje su izražene u stranoj
valuti, pri čemu banka za obračun ovih ulaganja može da koristi
izveštaje trećeg lica o valutnoj strukturi investicionog fonda pod
uslovom da je obezbeđena ispravnost računanja, a ako nije upoznata sa
strukturom ovih ulaganja - dužna je da na te pozicije primenjuje
tretman utvrđen tačkom 366. stav 3. ove odluke;
3) za rizik ulaganja u vlasničke hartije od
vrednosti: najmanje jedan faktor rizika za svako tržište vlasničkih
hartija od vrednosti na kome banka ima značajne pozicije;
4) za robni rizik: najmanje jedan faktor
rizika za svaku robu u kojoj banka ima značajnu poziciju, pri čemu
interni model obuhvata rizik nesavršene korelacije između slične robe,
kao i izloženosti promenama terminskih cena koje proizlaze iz
neusklađenosti dospeća, a ovim modelom uzimaju se u obzir i tržišne
karakteristike, naročito datumi isporuke i tržišna ograničenja za
zaposlene ovlašćene za ugovaranje transakcija;
5) konzervativno procenjen faktor rizika za
manje likvidne pozicije i pozicije sa ograničenom transparentnošću
cena, prema realističnim tržišnim scenarijima. Pored toga, interni
model mora da ispunjava minimalne standarde u vezi s podacima. Procene
moraju biti dovoljno konzervativne i mogu se koristiti samo kada ne
postoji dovoljno podataka ili podaci ne odražavaju stvarnu volatilnost
pozicije ili portfolija.
396. Banka može da koristi empirijske korelacije u
okviru određene rizične kategorije ili između rizičnih kategorija ako
je njen sistem za merenje korelacija pouzdan i sveobuhvatan.
b) Kvantitativni uslovi
397. Ako banka namerava da koristi pristup internih
modela u skladu s tačkom 391. ove odluke, dužna je da pri izračunavanju
VaR parametra ispunjava sledeće kvantitativne uslove:
- da najmanje dnevno računa VaR parametar,
- da je jednostrani interval poverenja 99%,
- da je period držanja deset dana (pri računanju VaR
parametra banka koristi faktore koji odražavaju volatilnost cena u
periodu od deset dana),
- da se VaR parametar računa na osnovu perioda
posmatranja ne kraćeg od jedne godine, osim u slučaju znatnog povećanja
volatilnosti cena, kad period posmatranja može biti i kraći,
- da se vremenska serija podataka ažurira najmanje jednom mesečno.
Banka može da koristi vrednosti VaR parametara
izračunate za kraće periode držanja prilagođene 10-dnevnom periodu
primenom odgovarajuće metodologije koju banka periodično revidira.
Pored ispunjenosti uslova iz stava 1. ove tačke,
banka je dužna da najmanje nedeljno izračunava VaR parametar u uslovima
stresa (u daljem tekstu: stres VaR parametar) postojećeg portfolija
banke, u skladu sa zahtevima iz stava 1. ove tačke, pri čemu ulazne
promenljive u VaR model prilagođava istorijskim podacima iz perioda
značajne finansijske krize u kontinuiranom trajanju od 12 meseci koji
je relevantan za portfolio banke.
Banka je dužna da najmanje jednom godišnje vrši
proveru adekvatnosti izabranih istorijskih podataka i da o rezultatima
te provere obavesti Narodnu banku Srbije.
v) Dodatni uslovi za specifični cenovni rizik
398. Ako namerava da koristi pristup internih modela
za specifični cenovni rizik po osnovu pozicija u dužničkim i vlasničkim
hartijama od vrednosti u knjizi trgovanja banke, banka je dužna da
obezbedi da interni model ispunjava i sledeće uslove:
- da objašnjava istorijske varijacije cena u portfoliju,
- da obuhvata koncentraciju portfolija u odnosu na veličinu portfolija i promenu njegove strukture,
- da funkcioniše i u nepovoljnom okruženju,
- da je sprovedeno back testiranje radi procene da li adekvatno obuhvata specifični cenovni rizik,
- da je osetljiv na značajne specifične razlike između sličnih pozicija, odnosno na rizik koji iz njih proizlazi (
name-related basis risk
),
- da obuhvata rizik događaja.
Pored uslova iz stava 1. ove tačke banka je dužna da
u procenu internog kapitala uključi i uticaj rizika događaja, ako je
izložena ovom riziku i on nije obuhvaćen VaR parametrom jer je izvan
desetodnevnog perioda držanja i intervala poverenja od 99%.
g) Izuzeća od modela za specifični rizik
399. Banka može isključiti iz obračuna kapitalnog
zahteva za specifični rizik primenom internih modela pozicije za koje
ispunjava kapitalne zahteve za specifični rizik u skladu s tačkom 329.
stav 4. odredba pod 5) ili tač. 338. do 340. ove odluke, osim onih
pozicija na koje se primenjuje pristup iz tačke 409. ove odluke.
Banka može da rizik nastupanja statusa neizmirenja
obaveza i rizik migracije za dužničke instrumente iz knjige trgovanja
isključi iz internog modela za specifični rizik, ako kapitalne zahteve
za ove rizike izračunava u skladu sa pododeljkom 3. ovog odeljka.
d) Interna validacija modela i back testiranje
400. Cilj validacije internog modela jeste provera
pouzdanosti ovog modela, kao i provera da li su svi materijalno
značajni rizici obuhvaćeni tim modelom.
Banka je dužna da obezbedi proces validacije internog
modela koji sprovode zaposleni u banci odgovarajuće stručnosti i
iskustva koji nisu učestvovali u procesu izrade i razvoja ovog modela.
Banka je dužna da sprovede validaciju internog modela
nakon njegove izrade, kao i nakon svih značajnih promena tog modela.
Banka je dužna da validaciju internog modela sprovodi i periodično, a
posebno u slučaju izrazitijih promena tržišnih uslova i strukture
portfolija banke.
Interna validacija modela obuhvata naročito:
- testiranje pretpostavki modela radi provere da li
su korišćene pretpostavke adekvatne i da li njihovo uključivanje u
model obezbeđuje ispravnu procenu rizika (bez potcenjivanja ili
precenjivanja rizika),
- sprovođenje
back
testiranja koje odgovara strukturi i rizičnosti portfolija,
- korišćenje hipotetičkih portfolija radi provere da
li interni model obuhvata moguće strukturne promene portfolija (npr.
bazni rizik i rizik koncentracije).
401. Radi kontinuiranog praćenja tačnosti internog modela, banka je dužna da sprovodi
back
testiranje za svaki radni dan, odnosno da rezultate internog modela
(dnevni VaR parametar izračunat na kraju radnog dana) poredi s dnevnom
promenom vrednosti portfolija na kraju prethodnog, odnosno narednog
radnog dana.
Banka je dužna da
back
testiranje sprovodi na
osnovu stvarnih i hipotetičkih promena portfolija, pri čemu stvarne
promene portfolija ne obuhvataju naknade, provizije i neto kamatni
prihod.
Back
testiranje zasnovano na hipotetičkim promenama
portfolija sprovodi se poređenjem vrednosti portfolija na kraju radnog
dana i na kraju narednog radnog dana, pod pretpostavkom nepromenjene
strukture portfolija.
2. Izračunavanje kapitalnog zahteva
402. Kapitalni zahtev za cenovni, devizni i robni rizik u skladu s pristupom internih modela jednak je zbiru:
1) veće od sledeće dve vrednosti:
- VaR parametar izračunat na kraju prethodnog radnog dana, u skladu s tačkom 397. st. 1. i 2. ove odluke (VaR
t-1
),
- prosečan VaR parametar izračunat u skladu s tačkom 397. st. 1. i 2. ove odluke za prethodnih 60 radnih dana (VaR
avg
) i pomnožen multiplikacionim faktorom (m
c
) u skladu s tabelom iz ove tačke (Tabela 36);
2) veće od sledeće dve vrednosti:
- poslednja raspoloživa vrednost stres VaR parametra izračunata u skladu s tačkom 397. st. 3. i 4. ove odluke (sVaR
t-1
),
- prosečan stres VaR parametar (sVaR
avg
)
parametar za prethodnih 60 radnih dana izračunat na način i sa
učestalošću iz tačkom 397. st. 3. i 4. ove odluke i pomnožen
multiplikacionim faktorom (ms) u skladu s tabelom iz ove tačke (Tabela
36).
Banka koja koristi interni model za izračunavanje kapitalnih zahteva za
specifični rizik dužničkih instrumenata
dužna je da izračunava dodatni kapitalni zahtev kao zbir:
1) kapitalnog zahteva izračunatog u skladu s
tač. 338. do 341. ove odluke za specifični rizik sekjuritizovanih
pozicija i kreditnih derivata sa n-tim neizmirenjem obaveze u knjizi
trgovanja osim onih koji su uključeni u kapitalne zahteve za specifični
rizik portfolija namenjenog trgovanju zasnovanom na korelacijama u
skladu sa pododeljkom 4. ovog odeljka i, tamo gde je to primenljivo,
kapitalne zahteve za specifični rizik u skladu sa odeljkom 2.
pododeljak 13. ove glave za one pozicije u otvorenim investicionim
fondovima za koje nijedan od uslova iz tač. 359. i 360. ove odluke nije
ispunjen i
2) većeg od sledeća dva iznosa:
- poslednja procena dodatnog rizika nastupanja statusa neizmirenja obaveza i migracije,
- prosečna vrednost takve procene u prethodnih 12 nedelja.
Banka koja ima portfolio namenjen trgovanju
zasnovanom na korelacijama, koja ispunjava zahteve iz tačke 341. st. 1.
do 4. ove odluke može, umesto na osnovu tačke 341. stav 5. ove odluke,
da ispunjava kapitalne zahteve za ovaj portfolio u skladu s tačkom 409.
ove odluke i da ga izračunava kao najveću od sledeće tri vrednosti:
1) poslednja procena rizika portfolija
namenjenog trgovanju zasnovanom na korelacijama obračunata u skladu sa
pododeljkom 4. ovog odeljka;
2) prosečna vrednost takve procene u prethodnih 12 nedelja;
3) 8% kapitalnog zahteva koji bi, u trenutku
obračuna najskorije procene rizika portfolija namenjenog trgovanju
zasnovanom na korelacijama pod 1), bio izračunat u skladu s tačkom 341.
stav 5. ove odluke za sve pozicije uključene u interni model za
portfolio namenjen trgovanju zasnovanom na korelacijama.
Banka je dužna da na prosečne VaR parametre izračunate u skladu s tačkom 397. ove odluke primenjuje multiplikacione faktore m
c
i m
s
.
Svaki od pomenutih multiplikacionih faktora
predstavlja zbir faktora 3 i plus faktora u skladu sa tabelom iz ove
tačke (Tabela 36). Ovaj plus faktor zavisi od broja prekoračenja
internog modela u poslednjih 250 radnih dana utvrđenog na osnovu
back-testiranja VaR parametra izračunatog u skladu s tačkom 397. st. 1.
i 2. ove odluke koje je sprovela banka.
Tabela 36.
Broj prekoračenja
Plus faktor
Manje od 5
0,00
5
0,40
6
0,50
7
0,65
8
0,75
9
0,85
10 ili više
1,00
Radi određivanja broja prekoračenja internog modela, banka je dužna da koristi
back
testiranje zasnovano na stvarnim i na hipotetičkim promenama portfolija.
Banka svakog radnog dana utvrđuje broj prekoračenja
na osnovu back-testiranja zasnovanog na hipotetičkim i stvarnim
promenama vrednosti portfolija. Prekoračenjem iz ove tačke se smatra
dnevna promena vrednosti portfolija banke veća od odgovarajuće
vrednosti VaR parametra za taj dan (jednodnevni VaR parametar) koja je
rezultat internog modela banke. Radi određivanja plus faktora, banka je
dužna da utvrđuje broj prekoračenja najmanje tromesečno, i to kao broj
prekoračenja zasnovanog na hipotetičkom promenama vrednosti portfolija
ili broj prekoračenja zasnovanog na stvarnim promenama vrednosti
portfolija, u zavisnosti od toga koji od ova dva broja je veći.
Back-testiranje zasnovano na hipotetičkim promenama
vrednosti portfolija mora se vršiti poređenjem vrednosti portfolija na
kraju dana i, pod pretpostavkom nepromenjene strukture portfolija,
vrednosti tog portfolija na kraju narednog dana.
Back-testiranje zasnovano na stvarnim promenama
vrednosti portfolija mora se vršiti poređenjem vrednosti portfolija na
kraju dana i stvarne vrednosti tog portfolija na kraju narednog dana,
pri čemu se naknade, provizije i neto prihod od kamata ne uključuju u
obračun vrednosti portfolija.
Narodna banka Srbije može u pojedinačnim slučajevima
da ograniči plus faktor na osnovu prekoračenja utvrđenih testiranjem
zasnovanom na hipotetičkim promenama, ako broj prekoračenja utvrđen
testiranjem po stvarnim promenama nije rezultat nedostataka internog
modela.
403. Banka je dužna da, najkasnije u roku od pet dana od dana kad je izvršeno
back
testiranje, Narodnu banku Srbije obavesti o broju prekoračenja iz tačke 402. ove odluke koja dovode do povećanja plus faktora.
3. Interni model za dodatni rizik nastupanja statusa neizmirenja obaveza i migracije
a) Zahtev za primenom IRC modela
404. Banka koja koristi interni model za
izračunavanje kapitalnih zahteva za specifični rizik dužničkih
instrumenata namenjenih trgovanju dužna je da razvije i primeni interni
model za dodatni rizik nastupanja statusa neizmirenja obaveza i
migracije (IRC model) za pozicije iz knjige trgovanja koji nije
obuhvaćen VaR parametrom iz tačke 397. st. 1. i 2. ove odluke. Banka
koja koristi IRC model je dužna da dokaže da model ispunjava sledeće
zahteve pod pretpostavkom konstantnog nivoa rizika i da je prilagođen
za uticaj rizika likvidnosti, koncentracije, neadekvatne zaštite i
rizika opcija ugrađenih u kamatno osetljive bilansne pozicije i
vanbilansne stavke (optionality):
1) interni model obezbeđuje jasno
razlikovanje rizika i precizne i dosledne procene dodatnog rizika
nastupanja statusa neizmirenja obaveza i migracije;
2) procena potencijalnih gubitaka dobijena tim modelom je sastavni deo procesa upravljanja rizicima u banci;
3) tržišni i interni podaci koji se koriste
kao ulazne promenljive u modelu su ažurni i njihov kvalitet se
periodično procenjuje;
4) ispunjeni su zahtevi iz tač. 394. i 396, tačke 398. stav 1. alineje druga, treća, peta i šesta i tačke 400. ove odluke.
b) Obuhvat internog IRC modela
405. Interni IRC model banke treba da obuhvati sve
pozicije za koje je banka dužna da izračunava kapitalni zahtev za
specifični cenovni rizik, uključujući i one kojima se dodeljuje ponder
rizika 0% u skladu s tač. 335. do 337. ove odluke, osim
sekjuritizovanih pozicija i kreditnih derivata sa n-tim neizmirenjem
obaveze.
Banka može, uz prethodnu saglasnost Narodne banke
Srbije, da u ovaj model uključi sve pozicije u vlasničkim instrumentima
kotiranim na berzi i finansijskim derivatima koji u osnovi imaju ove
instrumente, pod uslovom da je takvo uključivanje usklađeno sa metodima
internog merenja i upravljanja rizicima.
v) Parametri internog IRC modela
406. Banka je dužna da koristi interni IRC model za
izračunavanje iznosa gubitaka usled nastupanja statusa neizmirenja
obaveza i migracije internih ili eksternih rejtinga, primenom intervala
poverenja od 99,9% za vremenski period od godinu dana. Banka je dužna
da takav obračun sprovodi najmanje jednom nedeljno.
Pretpostavke o korelacijama između promenljivih u
modelu treba da prati analiza objektivnih podataka. Interni model treba
da na odgovarajući način obuhvati rizik koncentracije izdavalaca, kao i
koncentracije između različitih kategorija instrumenata i unutar iste
kategorije instrumenata u stresnim uslovima.
Internim IRC modelom treba da bude obuhvaćen uticaj
korelacija između događaja migracije i nastupanja statusa neizmirenja
obaveza, a ne treba da bude obuhvaćen uticaj diversifikacije između
događaja migracije i nastupanja statusa neizmirenja obaveza s jedne
strane, i ostalih faktora rizika, s druge.
Interni IRC model treba da bude zasnovan na
pretpostavci konstantnog nivoa rizika za vremenski period od godinu
dana, što dovodi do toga da se pojedinačne pozicije ili skupovi
pozicija u knjizi trgovanja kod kojih je došlo do nastupanja statusa
neizmirenja obaveza ili migracija tokom njihovog perioda likvidacije,
na kraju njihovog perioda likvidacije ponovo uravnotežuju kako bi se
uspostavio inicijalni nivo rizika. Banka može alternativno da odabere
da dosledno primenjuje pretpostavku o konstantnim pozicijama u toku
jedne godine.
Period likvidacije pozicije banka treba da definiše u
skladu sa vremenom potrebnim za prodaju pozicije ili za zaštitu od svih
materijalno značajnih cenovnih rizika u stresnim uslovima, posebno
imajući u vidu veličinu pozicije. Taj period bi trebalo da odražava
stvarnu praksu i iskustvo iz istorijskih perioda povećanih opštih i
specifičnih rizika usled stresnih događaja i izračunava se korišćenjem
konzervativnih pretpostavki, pri čemu treba da bude dovoljno dug da
prodaja ili zaštita pozicija ne utiče u materijalno značajnom iznosu na
cenu po kojoj se može izvršiti ta prodaja ili zaštita.
Period likvidacije pozicije ne sme biti kraći od tri
meseca. Banka je dužna da pri utvrđivanju odgovarajućeg perioda
likvidacije pozicije uzme u obzir interne politike u vezi sa
prilagođavanjem vrednovanja i upravljanjem pozicijama koje banka drži
duže vreme.
Ako banka, umesto za pojedinačne pozicije, određuje
period likvidacije za skupove pozicija, kriterijumi za određivanje
skupova pozicija treba da budu utvrđeni na način koji odražava razlike
u likvidnosti. Ovaj vremenski period treba da bude duži za pozicije
koje nisu dovoljno diversifikovane, s obzirom da je duže vreme potrebno
za njihovo zatvaranje. Vremenski horizont za realizaciju
sekjuritizacije treba da odražava vreme potrebno da se izradi, proda i
sekjuritizuje određeni instrument ili da se zaštiti od materijalno
značajnih faktora rizika, pod stresnim tržišnim uslovima.
g) Priznavanje zaštite u internom IRC modelu
407. Interni model kojim se obuhvata dodatni rizik
nastupanja statusa neizmirenja obaveza i migracije može uzeti u obzir
pozicije zaštite. Pozicije mogu biti netirane pozicijama suprotnog
predznaka u identičnim finansijskim instrumentima. Zaštita ili efekti
diversifikacije koji se odnose na duge i kratke pozicije u različitim
instrumentima ili različitim hartijama od vrednosti istog izdavaoca,
kao i duge i kratke pozicije u instrumentima različitih izdavaoca
priznaju se samo u slučaju eksplicitnog modeliranja bruto dugih i
kratkih pozicija u različitim instrumentima.
Banka je dužna da obuhvati uticaj materijalno
značajnih rizika kojima može biti izložena u periodu od trenutka
dospeća zaštite do isteka perioda likvidacije, kao i mogućnost
značajnog baznog rizika kojem se banka izlaže primenom strategija
zaštite po proizvodima, redosledu naplate u strukturi kapitala,
internim ili eksternim rejtinzima, ročnosti, datumu izdavanja i drugim
razlikama u instrumentima.
Za pozicije koje su zaštićene primenom dinamičkih
strategija zaštite, ponovno uspostavljanje zaštite do isteka perioda
likvidacije može biti priznato ako su ispunjeni sledeći uslovi:
1) banka dosledno uključuje u model ponovno uspostavljanje zaštite za odgovarajući skup pozicija u knjizi trgovanja;
2) banka je dokazala da uključivanje ponovnog uspostavljanja zaštite u model unapređuje proces upravljanja rizicima u banci;
3) banka je dokazala da su tržišta za instrumente
koji služe za zaštitu dovoljno likvidna da je ponovno uspostavljanje
zaštite moguće i u stresnim periodima, a pri obračunu kapitalnih
zahteva moraju se uzimati u obzir svi preostali rizici koji proizilaze
iz strategije dinamičke zaštite.
d) Posebni zahtevi za interni IRC model
408. IRC model treba da odražava nelinearni uticaj
opcija, strukturiranih kreditnih derivata i drugih pozicija sa
materijalno značajnim nelinearnim ponašanjem u odnosu na promene cena.
Banka takođe treba da uzme u obzir rizik modela koji proizilazi iz
vrednovanja i procene cenovnih rizika po osnovu ovih proizvoda.
Interni model bi trebalo da bude zasnovan na podacima koji su objektivni i ažurni.
Kao deo nezavisnog procesa provere i validacije
njenih internih modela korišćenih za potrebe ovog odeljka, uključujući
sistem upravljanja rizicima, banka naročito mora da ispuni sledeće
uslove:
1) da vrši proveru da li njen pristup
modeliranju korelacija i promena cena odgovara njenom portfoliju,
uključujući izbor faktora opšteg rizika i njihov značaj;
2) da vrši različite stres testove,
uključujući analizu osetljivosti i scenario analizu, radi procene
kvalitativne i kvantitativne osnovanosti modela, naročito u pogledu
načina na koji je rizik koncentracije obuhvaćen modelom. Ti testovi ne
treba da budu ograničeni na istorijske događaje;
3) da primenjuje odgovarajuću kvantitativnu validaciju koja uključuje relevantne referentne vrednosti za interne modele.
Interni model treba da bude usklađen sa internom metodologijom banke za praćenje, merenje i upravljanje tržišnim rizikom.
Banka je dužna da dokumentuje svoje interne modele tako da korelacije i ostale pretpostavke u tim modelima budu transparentne.
Interni model treba oprezno da proceni rizik koji
proizilazi iz manje likvidnih pozicija i pozicija sa ograničenom
transparentnošću cena u redovnim tržišnim uslovima. Pored toga, interni
model treba da ispunjava minimalne standarde kvaliteta podataka.
Pretpostavljene vrednosti podataka treba da budu oprezno procenjene i
banka ih može koristiti samo ako dostupni tržišni podaci nisu dovoljni
ili ne odražavaju stvarnu volatilnost pozicije ili portfolija.
4. Interni model za trgovanje zasnovano na korelacijama
409. Banka može, uz prethodnu saglasnost Narodne
banke Srbije, da koristi interni model za izračunavanje kapitalnih
zahteva za portfolio namenjen trgovanju zasnovanom na korelacijama,
umesto kapitalnih zahteva obračunatih u skladu s tačkom 341. ove
odluke.
Narodna banka Srbije će dati banci prethodnu
saglasnost iz stava 1. ove tačke ako banka ima saglasnost Narodne banke
Srbije za korišćenje internog modela za specifični rizik dužničkih
instrumenata i ispunjava uslove iz ove tačke, kao i iz tačke 394, tačke
395. st. 1. do 4, tačke 396, tačke 398. stav 1. alineja prva, druga,
treća, peta i šesta i tačke 400. ove odluke.
Banka koristi interni model za izračunavanje
pokazatelja koji na adekvatan način meri sve cenovne rizike primenom
intervala poverenja od 99,9% u periodu od godinu dana, pod
pretpostavkom konstantnog nivoa rizika i koji je prilagođen za uticaj
nelikvidnosti, koncentracije, zaštite i rizika opcija ugrađenih u
kamatno osetljive bilansne pozicije i vanbilansne stavke (
optionality
). Banka je dužna da izračunava navedeni pokazatelj najmanje jednom nedeljno.
Banka je dužna da ovim modelom na odgovarajući način obuhvati sledeće rizike:
1) kumulativni rizik koji nastaje usled
nastupanja većeg broja statusa neizmirenja obaveza, uključujući
različit redosled nastupanja statusa neizmirenja obaveza u proizvodima
koji su podeljeni na tranše;
2) rizik kreditne marže, uključujući gama i unakrsne gama efekte;
3) volatilnost korelacija izvedenih iz vrednosti derivata, uključujući unakrsni efekat između marži i korelacija;
4) bazni rizik, uključujući:
- bazu između marže indeksa i marže pojedinačnih instrumenata koji čine indeks;
- bazu između implicirane korelacije indeksa i implicirane korelacije i posebno prilagođenih portfolija;
5) volatilnost stope naplate, kao i uticaja stope naplate na cenu tranši;
6) rizik neefikasne zaštite i potencijalne
troškove ponovnog uspostavljanja zaštite do iznosa u kojem sveobuhvatna
mera rizika uključuje koristi od dinamičkog hedžinga;
7) ostali materijalno značajni cenovni rizici pozicija u portfoliju namenjenom trgovanju zasnovanom na korelacijama.
Banka je dužna da koristi dovoljno tržišnih podataka
u modelu iz stava 1. ove tačke kako bi obezbedila da u potpunosti
obuhvata glavne rizike ovih izloženosti u svom internom pristupu, u
skladu sa zahtevima iz ove tačke. Banka putem
back
-testiranja
ili drugih odgovarajućih tehnika treba da Narodnoj banci Srbije dokaže
da njen model na adekvatan način objašnjava istorijske varijacije cena
tih proizvoda.
Banka je dužna da uspostavi adekvatne politike i
procedure kako bi razdvojila pozicije za koje ima prethodnu saglasnost
Narodne banke Srbije da ih uključi u obračun kapitalnih zahteva
primenom internog modela u skladu s ovom tačkom od ostalih pozicija za
koje nema tu saglasnost.
U vezi sa portfolijom svih pozicija uključenih u
model iz stava 1. ove tačke, banka je dužna da redovno primenjuje niz
specifičnih, unapred definisanih stresnih scenarija. Takva stresna
scenarija treba da ispituju efekte stresa na stope neizmirenja obaveza,
stope naplate, kreditne marže, bazni rizik, korelacije i ostale
relevantne faktore rizika na portfolio namenjen trgovanju zasnovanom na
korelacijama. Banka je dužna da primenjuje stresne scenarije najmanje
nedeljno i da najmanje tromesečno izveštava Narodnu banku Srbije o
rezultatima takvih stres testova, uključujući poređenje sa kapitalnim
zahtevima banke izračunatim u skladu sa ovom tačkom. Banka je dužna da
odmah obavesti Narodnu banku Srbije o svakoj situaciji kada rezultati
stres testa premaše kapitalne zahteve za portfolio namenjen trgovanju
zasnovanom na korelacijama u materijalno značajnom iznosu.
Banka je dužna da internim modelom obezbedi opreznu
procenu rizika koji proizilazi iz manje likvidnih pozicija i pozicija
sa ograničenom transparentnošću cena u redovnim tržišnim uslovima, kao
i to da interni model ispunjava minimalne standarde kvaliteta podataka.
Pretpostavljene vrednosti podataka oprezno se procenjuju i banka ih
može koristiti samo ako dostupni tržišni podaci nisu dovoljni ili ne
odražavaju stvarnu volatilnost pozicije ili portfolija.
5. Način davanja prethodne saglasnosti Narodne banke Srbije za korišćenje pristupa internih modela
410. Pri podnošenju zahteva za dobijanje saglasnosti
za korišćenje pristupa internih modela, banka je dužna da Narodnoj
banci Srbije dostavi:
- opšte informacije u vezi s korišćenjem tog pristupa ili kombinacije pristupa iz tač. 391. i 392. ove odluke,
- dokumentaciju o ispunjenosti kvalitativnih uslova iz tač. 394. i 395. ove odluke,
- dokumentaciju o ispunjenosti kvantitativnih uslova iz tačke 397. ove odluke;
- dokumentaciju o ispunjenosti dodatnih uslova iz
tačke 398. ove odluke, ako banka namerava da koristi pristup internih
modela za specifični cenovni rizik,
- dokumentaciju o ispunjenosti uslova za validaciju modela i
back
testiranje iz tač. 400. i 401. ove odluke.
O zahtevu za dobijanje saglasnosti iz stava 1. ove
tačke Narodna banka Srbije odlučuje u roku od šest meseci od dana
prijema urednog zahteva.
Ako namerava da koristi empirijske korelacije u
skladu s tačkom 396. ove odluke banka je dužna da, pored informacija i
dokumentacije iz stava 1. ove tačke, dostavi i dokumentaciju kojom
dokazuje da je njen sistem za merenje korelacija pouzdan i
sveobuhvatan.
Banka je dužna da, nakon dobijanja saglasnosti iz
stava 1. ove tačke, obezbedi kontinuiranu ispunjenost uslova utvrđenih
u tom stavu.
Narodna banka Srbije u rešenju kojim daje prethodnu
saglasnost za korišćenje pristupa internih modela za izračunavanje
kapitalnog zahteva za cenovni, devizni i robni rizik utvrđuje i da li
banka može, u skladu s tačkom 396. ove odluke, da koristi empirijske
korelacije u okviru određene rizične kategorije ili između rizičnih
kategorija, zatim da li može da koristi kombinaciju pristupa internih
modela iz tačke 392. stav 1. te odluke, kao i kakvu kombinaciju može da
koristi.
Ako banka više ne ispunjava uslove iz stava 1. ove
tačke, dužna je da o tome bez odlaganja obavesti Narodnu banku Srbije i
da joj u najkraćem mogućem roku dostavi ili odgovarajući plan ponovnog
usklađivanja sa ovim uslovima ili odgovarajući dokaz da posledice
odstupanja od tih uslova nisu materijalno značajne. Ako je dostavila
plan iz ovog stava, banka je dužna da Narodnu banku Srbije obavesti o
tome da se uskladila sa uslovima iz tog stava u roku iz ovog plana.
Ako više ne namerava da koristi empirijske
korelacije, odnosno ako namerava da promeni kombinaciju pristupa iz
stava 5. ove tačke, banka je dužna da o tome bez odlaganja obavesti
Narodnu banku Srbije i da joj istovremeno dostavi zahtev za izmenu date
saglasnosti, odnosno zahtev za dobijanje nove saglasnosti iz tog stava.
Ako je dobila saglasnost Narodne banke Srbije za
korišćenje pristupa internih modela ili kombinacije tih pristupa iz
tačke 392. stav 1. ove odluke, banka može iz opravdanih razloga da
pređe na primenu pristupa propisanih u odeljcima 2. do 5. ove glave
samo uz prethodnu saglasnost Narodne banke Srbije. Pri podnošenju
zahteva za dobijanje ove saglasnosti, banka je dužna da Narodnoj banci
Srbije dostavi odgovarajuću dokumentaciju kojom dokazuje opravdanost
prestanka primene pristupa internih modela za sve ili pojedine vrste
tržišnih rizika.
6. Ukidanje saglasnosti za korišćenje pristupa internih modela
411. Narodna banka Srbije može ukinuti saglasnost za
korišćenje pristupa internih modela ili kombinacije tih pristupa iz
tačke 392. stav 1. ove odluke ako utvrdi da banka više ne ispunjava
uslove iz tačke 410. te odluke, a posledice tog neispunjavanja su
materijalno značajne, ako nije dostavila plan iz tačke 410. stav 6. ove
odluke, ako je dostavila neadekvatan plan i ako ne postupa po
dostavljenom planu, kao i ako je broj prekoračenja modela iz tačke 402.
te odluke takav da model više nije adekvatan.
Ako Narodna banka Srbije ukine banci saglasnost iz
stava 1. ove tačke, banka je dužna da kapitalne zahteve za cenovni,
devizni i robni rizik računa u skladu s pristupima utvrđenim u
odeljcima 2. do 5. ove glave.
Glava VIII
KAPITALNI ZAHTEV ZA OPERATIVNI RIZIK
412. Banka je dužna da kapitalni zahtev za operativni rizik izračunava primenom jednog od sledećih pristupa:
1) pristupa osnovnog indikatora;
2) standardizovanog pristupa, uz prethodno
obaveštenje Narodne banke Srbije, odnosno alternativnog
standardizovanog pristupa, uz prethodnu saglasnost Narodne banke
Srbije;
3) naprednog pristupa, uz prethodnu saglasnost Narodne banke Srbije.
Izuzetno od stava 1. ove tačke, banka može, uz
prethodnu saglasnost Narodne banke Srbije, da izračunava kapitalni
zahtev za operativni rizik primenom jedne od sledećih kombinacija
pristupa:
1) naprednog i standardizovanog pristupa;
2) naprednog pristupa i pristupa osnovnog indikatora;
3) standardizovanog pristupa i pristupa osnovnog indikatora.
413. Banka koja primenjuje standardizovani ili
napredni pristup može preći na primenu drugog, manje složenog pristupa
ili kombinacije pristupa uz prethodnu saglasnost Narodne banke Srbije,
pri čemu je dužna da uz zahtev za dobijanje te saglasnosti dostavi
dokumentaciju kojom dokazuje ispunjenost uslova iz stava 2. ove tačke.
Narodna banka Srbije daje saglasnost iz stava 1. ove
tačke za primenu drugog, manje složenog pristupa ako su ispunjeni
sledeći uslovi:
- da svrha ovog prelaska nije smanjenje kapitalnih zahteva za operativni rizik,
- da je prelazak neophodan na osnovu prirode i složenosti poslovanja banke,
- da prelazak ne bi imao materijalno značajan efekat
na solventnost banke, odnosno na njenu sposobnost za efektivno
upravljanje operativnim rizikom.
Dostavljanjem banci rešenja o saglasnosti iz stava 1.
ove tačke - prethodno dobijena saglasnost za primenu pristupa prestaje
da važi.
U rešenju iz stava 3. ove tačke Narodna banka Srbije utvrđuje rokove za prelazak banke na odobreni pristup.
Ako u postupku kontrole boniteta i zakonitosti
poslovanja banke utvrdi da banka više ne ispunjava uslove za primenu
standardizovanog pristupa, Narodna banka Srbije može naložiti banci da,
u celosti ili u određenim delovima poslovanja, pređe na upotrebu
pristupa osnovnog indikatora.
Odeljak 1.
PRISTUP OSNOVNOG INDIKATORA
414. Kapitalni zahtev za operativni rizik izračunat
primenom pristupa osnovnog indikatora jednak je iznosu trogodišnjeg
proseka indikatora izloženosti pomnoženog stopom kapitalnog zahteva od
15%.
Trogodišnji prosek indikatora izloženosti iz stava 1.
ove tačke predstavlja aritmetičku sredinu vrednosti tog indikatora za
prethodne tri poslovne godine. Ako je za bilo koju od prethodne tri
godine indikator izloženosti bio negativan ili jednak nuli, taj iznos
se ne uključuje u izračunavanje trogodišnjeg proseka, već se ovaj
prosek izračunava kao odnos zbira pozitivnih vrednosti indikatora
izloženosti i broja godina u kojima su ostvarene te vrednosti.
Banka indikator izloženosti izračunava na osnovu
podataka iz revidiranih godišnjih finansijskih izveštaja, a ako ti
izveštaji još nisu revidirani - može da koristi i podatke iz
nerevidiranih finansijskih izveštaja za tu godinu.
Banka koja posluje manje od tri godine može da
koristi procene budućih vrednosti elemenata za izračunavanje indikatora
izloženosti, pri čemu je dužna da počne da koristi podatke iz godišnjih
finansijskih izveštaja čim joj postanu dostupni.
Banka može uz prethodnu saglasnost Narodne banke
Srbije korigovati obračun kapitalnog zahteva iz stava 1. ove tačke,
ukoliko utvrdi da korišćenjem trogodišnjeg proseka indikatora
izloženosti ovaj obračun ne bi bio ispravan zbog spajanja sa drugom
bankom odnosno pripajanja drugoj banci, sticanja ili otuđenja učešća u
pravnim licima, uvođenja novih ili prestanka obavljanja pojedinih
postojećih poslovnih aktivnosti banke, pri čemu se korekcija tog
obračuna vrši uzimanjem u obzir navedenih okolnosti.
Saglasnost iz stava 5. ove tačke, Narodna banka
Srbije daje ako na osnovu podnete dokumentacije utvrdi opravdanost
zahteva banke i adekvatnost predložene korekcije obračuna.
Narodna banka Srbije može zahtevati korigovanje
obračuna iz stava 1. ove tačke ukoliko utvrdi da je to opravdano zbog
nastupanja okolnosti iz stava 5. te tačke, a banka nije podnela zahtev
za dobijanje saglasnosti iz tog stava.
Indikator izloženosti iz stava 1. ove tačke
izračunava se kao zbir neto prihoda od kamata i neto nekamatnih prihoda
na osnovu sledećih elemenata:
- prihodi i rashodi od kamata,
- prihodi od dividendi i učešća,
- prihodi i rashodi od naknada i provizija,
- dobici i gubici po osnovu prodaje hartija od vrednosti,
- prihodi i rashodi od promene vrednosti imovine i obaveza,
- prihodi i rashodi od kursnih razlika,
- ostali prihodi iz redovnog poslovanja.
U izračunavanje indikatora izloženosti ne uključuju se:
- prihodi i rashodi indirektnih otpisa plasmana po osnovu bilansnih pozicija,
- rashodi rezervisanja za vanbilansne pozicije,
- ostali rashodi iz redovnog poslovanja,
- realizovani dobici/gubici po osnovu finansijske imovine koja nije namenjena trgovanju,
- ostali prihodi koji ne potiču iz redovnog poslovanja banke (npr. prihodi po osnovu ugovora o osiguranju).
Troškovi nastali po osnovu poveravanja poslova trećim
licima koja nisu matično ili podređeno društvo banke niti podređeno
društvo matičnog društva banke, smatraju se ostalim rashodima iz
redovnog poslovanja. Banke nisu dužne da u izračunavanje indikatora
izloženosti uključe troškove nastale po osnovu poveravanja poslova
trećim licima ako su propisi kojima se uređuje poslovanje tih lica i
nadzor nad tim poslovanjem usklađeni s propisima Evropske unije.
Odeljak 2.
STANDARDIZOVANI PRISTUP
415. Ako za izračunavanje kapitalnog zahteva za
operativni rizik koristi standardizovani pristup - banka je dužna da
ispuni sledeće uslove:
1) da kao sastavni deo sistema za upravljanje
rizicima uspostavi odgovarajući sistem upravljanja operativnim rizikom
sa jasno utvrđenim odgovornostima i da to dokumentuje;
2) da sistem upravljanja operativnim rizikom omogućava identifikovanje izloženosti banke ovom riziku;
3) da prikuplja relevantne podatke o tom riziku, uključujući i podatke o materijalno značajnim gubicima;
4) da je sistem upravljanja ovim rizikom
predmet redovne unutrašnje ili spoljne revizije koju sprovode lica
odgovarajuće stručnosti;
5) da su rezultati procene ovog rizika osnov za praćenje i kontrolu rizičnog profila banke po osnovu operativnog rizika;
6) da sistem izveštavanja o ovom riziku pruža
rukovodstvu i zaposlenima uključenim u proces upravljanja tim rizikom
odgovarajuću podršku u donošenju odluka;
7) da je banka uspostavila unutrašnja akta
kojima se uređuje preduzimanje odgovarajućih aktivnosti na osnovu
informacija dobijenih na osnovu ovog izveštavanja.
Ako namerava da kapitalni zahtev za operativni rizik
izračunava primenom standardizovanog pristupa - banka je dužna da,
najkasnije u roku od 30 dana pre početka primene ovog pristupa, o tome
obavesti Narodnu banku Srbije, kao i da uz obaveštenje dostavi
dokumentaciju kojom dokazuje ispunjenost uslova iz stava 1. ove tačke,
uključujući sopstvenu procenu upravljanja operativnim rizikom (
self-assesment
) i prateći izveštaj unutrašnje ili spoljne revizije o adekvatnosti procesa za upravljanje ovim rizikom.
Banka je dužna da Narodnoj banci Srbije najmanje jednom godišnje dostavlja dokumentaciju iz stava 2. ove tačke.
416. Radi izračunavanja kapitalnog zahteva za
operativni rizik primenom standardizovanog pristupa, banka je dužna da
poslovne aktivnosti razvrsta u linije poslovanja u skladu sa sledećom
tabelom (Tabela 37) i da za svaku od tih linija izračunava indikator
izloženosti na način propisan tačkom 414. st. 8. do 10. ove odluke:
Tabela 37.
Razvrstavanje linija poslovanja
Linija poslovanja
Poslovne aktivnosti
Stopa kapitalnog
zahteva
Finansiranje privrednih subjekata
Poslovi pokrovitelja emisije finansijskih instrumenata
18%
Usluge koje se odnose na poslove pokrovitelja
Investiciono savetovanje
Konsultantske
usluge u vezi sa strukturom kapitala, poslovnim strategijama i
povezanim aktivnostima, kao i pružanje usluga koje se odnose na
sticanje akcija i udela u drugim društvima i druga značajna ulaganja
Poslovi
investicionog istraživanja i finansijske analize, kao i ostale vrste
savetodavnih usluga koje se odnose na transakcije finansijskim
instrumentima
Trgovina i prodaja
Trgovina za sopstveni račun
18%
Poslovi povezani s tržištem novca
Prijem i obrada naloga koji se odnose na jedan ili više finansijskih instrumenata
Izvršavanje naloga za račun klijenta
Plasiranje finansijskih instrumenata bez obaveze otkupa
Upravljanje multilateralnim trgovački platformama
Brokerski
poslovi s fizičkim licima (uključujući i preduzetnike, poljoprivrednike
i mala i srednja preduzeća koja ispunjavaju uslove iz tačke 51. ove
odluke)
Prijem i obrada naloga koji se odnose na jedan ili više finansijskih instrumenata
12%
Izvršavanje naloga za račun klijenata
Plasiranje finansijskih instrumenata bez obaveze otkupa
Bankarski poslovi s privrednim društvima
Primanje depozita i drugih povratnih sredstava
15%
Kreditiranje
Finansijski lizing u skladu sa odredbama posebnog zakona
Izdavanje garancija i drugih oblika jemstava
Bankarski
poslovi s fizičkim licima (uključujući i preduzetnike, poljoprivrednike
i mala i srednja preduzeća koja ispunjavaju uslove iz tačke 51. ove
odluke)
Primanje depozita i drugih povratnih sredstava
12%
Kreditiranje
Finansijski lizing u skladu sa odredbama posebnog zakona
Izdavanje garancija i drugih oblika jemstava
Platni promet
Usluge prenosa novca i pružanje drugih platnih usluga
18%
Izdavanje instrumenata plaćanja i upravljanje njima
Usluge za račun klijenata
Čuvanje
finansijskih instrumenata za račun klijenata, uključujući i sa ovim
povezane usluge kao što je upravljanje gotovinom i sredstvima
obezbeđenja, kao i upravljanje tim instrumentima
15%
Upravljanje imovinom
Upravljanje portfolijom
12%
Upravljanje fondovima
Ostali oblici upravljanja imovinom
Kapitalni zahtev za operativni rizik izračunat
primenom standardizovanog pristupa jednak je trogodišnjem proseku
godišnjih kapitalnih zahteva za sve linije poslovanja.
Godišnji kapitalni zahtev iz stava 2. ove tačke
jednak je zbiru kapitalnih zahteva za pojedinačne linije poslovanja iz
tog stava za određenu godinu.
Kapitalni zahtev za pojedinačne linije poslovanja iz
stava 3. ove tačke jednak je proizvodu indikatora izloženosti
izračunatog za tu liniju poslovanja i odgovarajuće stope kapitalnog
zahteva utvrđene u tabeli iz stava 2. te tačke (Tabela 37).
Ako su za bilo koju godinu kapitalni zahtevi za
pojedinačnu liniju poslovanja negativni, ovi zahtevi (s negativnim
predznakom) uključuju se u izračunavanje godišnjeg kapitalnog zahteva
iz stava 2. ove tačke.
Trogodišnji prosek godišnjih kapitalnih zahteva iz
stava 2. ove tačke predstavlja aritmetičku sredinu tih zahteva. Ako je
godišnji kapitalni zahtev negativan, banka u obračun trogodišnjeg
proseka za godinu u kojoj je izračunat negativni kapitalni zahtev
uključuje nulu umesto negativnog broja i trogodišnji prosek deli sa
tri.
Banka je dužna da indikator izloženosti izračunava na
osnovu podataka iz revidiranih godišnjih finansijskih izveštaja, a ako
ti izveštaji još nisu revidirani - može da koristi i podatke iz
nerevidiranih finansijskih izveštaja za tu godinu.
Banka koja je osnovana pre manje od tri godine može
da koristi procene budućih vrednosti elemenata za izračunavanje
indikatora izloženosti, pri čemu je dužna da počne da koristi podatke
iz godišnjih finansijskih izveštaja čim joj postanu dostupni.
Banka može, uz prethodnu saglasnost Narodne banke
Srbije korigovati obračun kapitalnog zahteva iz stava 2. ove tačke,
ukoliko utvrdi da korišćenjem trogodišnjeg proseka indikatora
izloženosti taj obračun ne bi bio objektivan zbog spajanja sa drugom
bankom ili pripajanja drugoj banci, sticanja ili otuđenja učešća u
pravnim licima, uvođenja novih ili prestanka obavljanja pojedinih
postojećih poslovnih aktivnosti banke, pri čemu se korekcija obračuna
vrši uzimanjem u obzir ovih okolnosti.
Saglasnost iz stava 9. ove tačke, Narodna banka
Srbije daje ako na osnovu podnete dokumentacije utvrdi opravdanost
zahteva banke i adekvatnost predložene korekcije obračuna.
Narodna banka Srbije može zahtevati korigovanje
obračuna iz stava 2. ove tačke ukoliko utvrdi da je to opravdano zbog
nastupanja okolnosti iz stava 9. te tačke, a banka nije podnela zahtev
za dobijanje saglasnosti iz tog stava.
417. Banka je dužna da unutrašnjim aktima uredi način
i kriterijume za izračunavanje indikatora izloženosti, odnosno za
razvrstavanje pojedinačnih poslovnih aktivnosti u linije poslovanja,
kao i da ove kriterijume prilagođava uvođenju novih ili izmeni
postojećih poslovnih aktivnosti banke i novim rizicima.
Osnovni kriterijumi na osnovu kojih banka vrši razvrstavanje iz stava 1. ove tačke su sledeći:
1) sve poslovne aktivnosti razvrstavaju se u
linije poslovanja po principu sveobuhvatnosti (svaka poslovna aktivnost
mora biti razvrstana u neku od linija poslovanja) i uzajamne
isključivosti (ista poslovna aktivnost ne može biti razvrstana u više
od jedne linije poslovanja);
2) ako se neka poslovna aktivnost ne može sa
sigurnošću razvrstati u neku od linija poslovanja, a predstavlja
pomoćnu aktivnost glavnoj aktivnosti razvrstanoj u neku od tih linija -
banka je dužna da ovu pomoćnu aktivnost razvrsta u liniju poslovanja
glavne aktivnosti, pri čemu je dužna da, kad pomoćna aktivnost podržava
aktivnosti iz više od jedne linije poslovanja, primeni objektivne
kriterijume razvrstavanja u skladu sa svojim unutrašnjim aktima;
3) ako se poslovna aktivnost ne može
razvrstati ni u jednu liniju poslovanja - banka je dužna da tu
aktivnost, kao i sve njene pomoćne aktivnosti, razvrsta u liniju
poslovanja s najvećom stopom kapitalnog zahteva;
4) banka može za alokaciju indikatora
izloženosti po linijama poslovanja koristiti metode za određivanje
internih cena, pri čemu se troškovi koji su nastali u jednoj a odnose
se na drugu liniju poslovanja pripisuju toj drugoj liniji (npr. na
osnovu internih troškova transfera između dve linije poslovanja);
5) razvrstavanje poslovnih aktivnosti u
odgovarajuće linije poslovanja formalno i suštinski usklađuje se sa
odgovarajućim odredbama ove odluke koje se odnose na kreditne i tržišne
rizike.
Upravni odbor banke je odgovoran za usvajanje i
kontrolu sprovođenja politike razvrstavanja poslovnih aktivnosti u
linije poslovanja banke, a izvršni odbor - za sprovođenje ove politike.
Banka je dužna da obezbedi da proces razvrstavanja
poslovnih aktivnosti u linije poslovanja bude predmet unutrašnje ili
spoljne revizije.
Alternativni standardizovani pristup
418. Banka kapitalni zahtev za operativni rizik
izračunava primenom alternativnog standardizovanog pristupa tako što za
linije poslovanja bankarski poslovi s fizičkim licima i bankarski
poslovi s privrednim društvima, izračunava indikator izloženosti na
sledeći način:
1) indikator izloženosti je normalizovani
pokazatelj prihoda jednak trogodišnjem proseku bruto knjigovodstvene
vrednosti kredita i drugih potraživanja pomnoženom sa 0,035;
2) krediti i druga potraživanja sastoje se od
ukupno iskorišćenih iznosa u odgovarajućim kreditnim portfolijima, pri
čemu je banka dužna da, za liniju poslovanja bankarski poslovi sa
privrednim društvima, u iznos kredita i drugih potraživanja uključi i
hartije od vrednosti koje nisu raspoređene u knjigu trgovanja.
Narodna banka Srbije daje saglasnost za primenu
pristupa iz stava 1. ove tačke ako su, pored uslova iz tačke 415. stav
1. ove odluke, ispunjeni i sledeći uslovi:
1) prihodi banke po osnovu bankarskih poslova
sa privrednim društvima i fizičkim licima čine najmanje 90% ukupnih
prihoda banke;
2) krediti sa visokom verovatnoćom
neizmirenja obaveza (PD parametrom) prisutni su u znatnom udelu u
liniji poslovanja bankarski poslovi sa privrednim društvima, odnosno
bankarski poslovi sa fizičkim licima;
3) primena alternativnog standardizovanog
pristupa pruža odgovarajuću osnovu za izračunavanje kapitalnog zahteva
banke za operativni rizik.
Pri podnošenju zahteva za dobijanje saglasnosti iz
stava 1. ove tačke, banka je dužna da Narodnoj banci Srbije dostavi
dokumentaciju kojom dokazuje ispunjenost uslova iz stava 2. ove tačke.
Odeljak 3.
NAPREDNI PRISTUP
1. Uslovi za primenu naprednog pristupa
419. Banka je dužna da ispuni sledeće kvalitativne uslove za primenu naprednog pristupa:
- uspostavljanje procesa upravljanja operativnim rizikom dokumentovanog na odgovarajući način;
- obezbeđivanje merenja operativnog rizika koje je sastavni deo procesa svakodnevnog upravljanja rizicima;
- uspostavljanje nezavisne funkcije upravljanja
operativnim rizikom, odnosno posebne organizacione jedinice u čijem će
delokrugu biti upravljanje tim rizikom;
- uspostavljanje redovnog izveštavanja o izloženosti
operativnom riziku i gubicima po osnovu tog rizika, kao i procedura za
preduzimanje odgovarajućih aktivnosti na osnovu informacija dobijenih
ovim izveštavanjem;
- proces upravljanja i merenja operativnog rizika je predmet redovne unutrašnje ili spoljne revizije.
Banka je dužna da ispuni sledeće kvantitativne uslove za primenu naprednog pristupa:
1) merenje operativnog rizika i model za izračunavanje kapitalnog zahteva,
2) interne podatke,
3) eksterne podatke,
4) scenario analize,
5) faktore poslovnog okruženja i sistem unutrašnje kontrole.
420. Banka je dužna da obezbedi da merenje
operativnog rizika bude adekvatno, naročito vodeći računa o
odgovarajućoj proveri i potvrdi pouzdanosti ovog merenja, kao i
transparentnosti i dostupnosti podataka koji se odnose na to merenje.
Pri izračunavanju kapitalnog zahteva za operativni
rizik banka je dužna da obuhvati očekivane i neočekivane gubitke. Ako
je banka očekivani gubitak na odgovarajući način već obuhvatila svojom
poslovnom praksom, može ga izostaviti iz obračuna kapitalnog zahteva za
operativni rizik. Merenje operativnog rizika obuhvata i događaje za
koje je malo verovatno da će nastati ali izazivaju velike materijalne
gubitke, uz interval poverenja od 99,9% za period od godinu dana.
Banka je dužna da obezbedi da merenje operativnog
rizika sadrži ključne elemente koji obezbeđuju adekvatnost merenja u
skladu sa stavom 1. ove tačke. Ključni elementi merenja operativnog
rizika su interni i eksterni podaci, scenario analize, faktori
poslovnog okruženja, kao i sistem unutrašnjih kontrola, a banka je
dužna da ima dokumentovan pristup za dodeljivanje pondera za korišćenje
ovih elemenata u okviru tog merenja.
Banka je dužna da obezbedi da merenje operativnog
rizika obuhvati glavne pokretače rizika koji utiču na odnos učestalosti
nastanka događaja i vrednosti izloženosti po osnovu ovih događaja za
koje je malo verovatno da će nastati ali izazivaju velike materijalne
gubitke (tj. na oblik repa raspodele verovatnoće procenjenih gubitaka).
421. Banka je dužna da pri merenju operativnog rizika
koristi korelacije između pojedinačnih procena gubitaka po osnovu tog
rizika samo ako je merenje ovih korelacija pouzdano i primenjeno na
odgovarajući način, kao i ako uzima u obzir neizvesnost u procenama tih
korelacija, naročito u vanrednim okolnostima. Banka je dužna da
proverava i potvrđuje pretpostavke u vezi s navedenim korelacijama
korišćenjem odgovarajućih kvalitativnih i kvantitativnih tehnika.
Banka je dužna da merenje operativnog rizika, kao deo
jedinstvenog sistema upravljanja tim rizikom, na odgovarajući način
uključi u sistem upravljanja rizicima, kao i da izbegava višestruko
korišćenje kvalitativnih procena ili tehnika ublažavanja rizika pri
izračunavanju adekvatnosti kapitala.
422. Banka meri operativni rizik na osnovu
istorijskih podataka za period od najmanje pet godina. Ako prvi put
primenjuje napredni pristup, banka ovo merenje može vršiti na osnovu
istorijskih podataka za period od najmanje tri godine.
Banka je dužna da interne istorijske podatke o
gubicima razvrstava u linije poslovanja u skladu s tač. 416. i 417. ove
odluke i po vrstama događaja u skladu sa sledećom tabelom (Tabela 38):
Tabela 38.
Klasifikacija vrsta događaja
Vrste događaja
Definicija
Interne prevare
Gubici
nastali usled postupanja lica zaposlenih u banci s namerom prevare,
pronevere, nezakonitog prisvajanja imovine banke i drugog sticanja
protivpravne imovinske koristi, usled kršenja propisa ili unutrašnjih
akata banke
Eksterne prevare
Gubici nastali usled prevare, nezakonitog prisvajanja imovine ili kršenja propisa, koje vrše treća lica
Odnosi sa zaposlenima i sistem bezbednosti na radnom mestu
Gubici
nastali usled postupanja koje nije u skladu s propisima ili ugovorima
iz oblasti radnih odnosa, zapošljavanja, zdravstvene i socijalne
zaštite ili bezbednosti na radu; gubici nastali usled naknade štete
pričinjene zaposlenima ili zbog zlostavljanja, odnosno diskriminacije
na radnom mestu
Klijenti, proizvodi i poslovni postupci
Gubici
nastali usled neispunjavanja obaveza prema klijentima zbog nenamernih
grešaka ili nepažljivog rada, odnosno zbog prirode ili karakteristika
proizvoda
Šteta na materijalnoj imovini
Gubici nastali po osnovu štete pričinjene materijalnoj imovini usled više sile (npr. prirodne katastrofe) ili drugih događaja
Prekidi u poslovanju i greške u sistemima banke
Gubici nastali usled prekida u poslovanju ili sistemskih grešaka
Izvršenje transakcija i isporuka i upravljanje procesima u banci
Gubici
nastali usled neizvršenja transakcija ili neadekvatnog upravljanja
procesima, kao i gubici nastali iz odnosa s poslovnim partnerima i
dobavljačima
Narodna banka Srbije može od banke zahtevati da joj dostavi podatke razvrstane na način utvrđen u stavu 2. ove tačke.
Banka može događaje koji izazivaju gubitke po osnovu
operativnog rizika na nivou cele banke da razvrsta u dodatnu liniju
poslovanja pod nazivom "korporativne stavke", s tim što je dužna da
utvrdi procedure za objektivno razvrstavanje gubitaka po odgovarajućim
vrstama događaja.
423. Banka interne podatke o gubicima koji su nastali
po osnovu operativnog rizika a povezani su s kreditnim rizikom i
uključeni u internu bazu istorijskih podataka o kreditnom riziku -
evidentira u internoj bazi podataka o operativnom riziku i posebno ih
označava. Ako je banka te gubitke obuhvatila pri izračunavanju
kapitalnog zahteva za kreditni rizik, ne uzima ih u obzir radi
izračunavanja kapitalnog zahteva za operativni rizik.
Banka je dužna da gubitke koji su nastali po osnovu
operativnog rizika a povezani su s tržišnim rizicima uključi u
izračunavanje kapitalnog zahteva za operativni rizik, a ne u
izračunavanje kapitalnog zahteva za tržišne rizike.
Banka je dužna da obezbedi da interni podaci o
gubicima obuhvataju sve materijalno značajne aktivnosti i izloženosti
banke, s tim što iz ovih podataka može izostaviti neke aktivnosti i/ili
izloženosti ako obezbedi dokumentaciju kojom dokazuje da one,
pojedinačno ili u kombinaciji, neće znatno uticati na sveobuhvatnu
procenu rizika, a dužna je i da utvrdi odgovarajući minimalni prag
značajnosti (novčani iznos) za prikupljanje tih podataka.
U procesu prikupljanja internih podataka, banka je
dužna da, pored podataka o bruto iznosu gubitka (bez naknada po osnovu
osiguranja i drugih mehanizama za prenos rizika), prikuplja i sledeće
podatke:
- datum nastanka događaja, a ako ovaj datum nije
moguće utvrditi - datum utvrđivanja da je događaj nastao ili datum
knjigovodstvenog evidentiranja gubitka;
- sve povraćaje u vezi s bruto iznosom gubitaka;
- opis uzroka događaja koji su doveli do gubitaka.
Banka je dužna da utvrdi kriterijume za razvrstavanje
podataka o gubicima koji proizlaze iz aktivnosti koje obuhvataju više
od jedne linije poslovanja, događaja u centralizovanim funkcijama
banke, kao i događaja međusobno povezanih u određenom periodu.
Banka je dužna da uspostavi procedure za procenu
značaja istorijskih podataka o gubicima koje treba da obuhvate i sve
promene, prilagođavanja i izuzetke u procesu prikupljanja internih
podataka, kao i odgovornost za sprovođenje ovih procedura.
424. Banka je dužna da pri merenju operativnog rizika
koristi odgovarajuće eksterne podatke o gubicima po osnovu tog rizika,
naročito kada se opravdano može utvrditi da je izložena rizičnim
događajima za koje je malo verovatno da će nastati ali mogu izazvati
velike materijalne gubitke.
Banka je dužna da uspostavi procedure kojima utvrđuje
u kojim je situacijama potrebno koristiti eksterne podatke, kao i
metodologije za korišćenje tih podataka pri merenju operativnog rizika.
Banka redovno proverava uslove i način korišćenja eksternih podataka,
dokumentuje ih na odgovarajući način i obezbeđuje da budu predmet
redovne nezavisne provere.
425. Banka je dužna da pri merenju operativnog rizika
koristi i scenario analize zasnovane na mišljenju zaposlenih u banci
koji raspolažu odgovarajućim znanjem i iskustvom, radi procene svoje
izloženosti rizičnim događajima za koje je malo verovatno da će nastati
ali mogu izazvati velike materijalne gubitke. Banka je dužna da ove
procene tokom vremena proverava i potvrđuje poređenjem s podacima o
stvarno nastalim gubicima, da bi obezbedila njihovu pouzdanost.
Banka je dužna da obezbedi da merenje operativnog
rizika uključuje uticaj faktora poslovnog okruženja i sistema
unutrašnjih kontrola na promenu rizičnog profila banke po osnovu tog
rizika, kao i da to uključivanje zasniva na iskustvu i stručnoj proceni
zaposlenih u odgovarajućoj oblasti poslovanja. Ovo uključivanje banka
dokumentuje na odgovarajući način i dužna je da obezbedi da ono bude
predmet unutrašnje i spoljne revizije. Banka je dužna da redovno
proverava i potvrđuje proces uključivanja navedenih faktora i njegove
rezultate poređenjem s podacima o stvarno nastalim gubicima i
relevantnim eksternim podacima.
Banka je dužna da obrazloži i na odgovarajući način
dokumentuje osetljivost procena operativnog rizika na promene faktora
iz stava 2. ove tačke, kao i način dodeljivanja pondera tim
(različitim) faktorima. Merenje operativnog rizika obuhvata i moguća
povećanja rizičnosti nastala usled veće složenosti i obima poslovanja
banke.
2. Efekti osiguranja i drugih mehanizama za prenos rizika
426. Banka može, pri izračunavanju kapitalnog zahteva
za operativni rizik, uzeti u obzir efekte osiguranja ako su ispunjeni
sledeći uslovi:
1) da osiguravač ima dozvolu nadležnog
regulatornog tela za obavljanje delatnosti osiguranja ili reosiguranja
i dodeljen kreditni rejting podobne agencije za rejting koji odgovara
nivou kreditnog kvaliteta 3 ili boljem za klasu izloženosti prema
bankama, u skladu sa odredbama Glave IV odeljak 1. ove odluke, a da
nije povezan s bankom, osim kad je izloženost operativnom riziku
preneta na lice koje nije povezano s bankom (npr. reosiguravač) i koje
ispunjava uslove iz ove odredbe utvrđene za osiguravača;
2) da prvobitno ugovoreno trajanje polise osiguranja nije kraće od godinu dana;
3) da banka, kod polisa osiguranja s
preostalim trajanjem osiguranja kraćim od godinu dana, primenjuje
umanjene efekte osiguranja na smanjenje kapitalnog zahteva uzimajući u
obzir preostalo trajanje, a da kod polisa osiguranja s preostalim
trajanjem osiguranja kraćim od 90 dana ove polise ne uzima u obzir pri
izračunavanju kapitalnog zahteva;
4) da otkazni rok nije kraći od 90 dana od dana obaveštenja;
5) da ugovor o osiguranju ne sadrži odredbe o
isključenju ili ograničenju naknade štete koje su posledica aktivnosti
i mera regulatornih tela i drugih nadležnih organa, kao ni odredbe o
isključenju ili ograničenju naknade štete po osnovu ovog ugovora u
slučaju stečaja ili likvidacije banke (izuzev kad je događaj nastupio
nakon pokretanja stečajnog postupka, odnosno postupka likvidacije),
osim kad su ova isključenja i ograničenja posledica novčanih kazni tih
tela i organa;
6) da izračunavanje efekta ublažavanja rizika
odražava pokrivenost osiguranjem na transparentan način i u skladu s
procenjenom verovatnoćom nastanka gubitka i njegovim efektom na
utvrđivanje kapitalnog zahteva za operativni rizik.
Banka je dužna da usvoji metodologiju za priznavanje
efekata osiguranja pri izračunavanju kapitalnog zahteva za operativni
rizik, kojom se posebno se uređuje način izračunavanja diskonta i
umanjenje u vezi sa efektima osiguranja - u sledećim slučajevima:
- preostalo trajanje polise osiguranja kraće je od godinu dana;
- otkazni rok polise osiguranja kraći je od godinu dana;
- isplata polisa osiguranja je neizvesna, a postoji i neusklađenost u njihovom pokriću.
Banka je dužna da obrazloži i na odgovarajući način
dokumentuje efekat osiguranja i drugih mehanizama za prenos rizika pri
obračunu kapitalnog zahteva za operativni rizik.
427. Smanjenje kapitalnih zahteva za operativni rizik
usled priznavanja efekta osiguranja i drugih mehanizama za prenos
rizika ne može biti veće od 20% kapitalnog zahteva za ovaj rizik
izračunatog bez uzimanja u obzir tog efekta.
3. Način davanja i ukidanja saglasnosti Narodne banke Srbije za primenu naprednog pristupa
428. Narodna banka Srbije daje banci prethodnu
saglasnost za primenu naprednog pristupa za izračunavanje kapitalnog
zahteva za operativni rizik ako utvrdi da su ispunjeni uslovi utvrđeni
odlukom kojom se uređuje upravljanje rizicima banke i uslovi iz tač.
419. do 425. ove odluke.
Pri podnošenju zahteva za dobijanje saglasnosti iz stava 1. ove tačke, banka je dužna da Narodnoj banci Srbije dostavi:
- opšte informacije u vezi s primenom naprednog pristupa i plan implementacije ovog pristupa,
- dokaz o ispunjenosti uslova iz tog stava,
- prikaz korišćenja osiguranja ili drugih mehanizama za prenos rizika radi smanjenja izloženosti banke operativnom riziku,
- svoju procenu spremnosti primene naprednog pristupa.
O zahtevu za dobijanje saglasnosti iz stava 1. ove
tačke Narodna banka Srbije odlučuje u roku od šest meseci od dana
prijema urednog zahteva.
Banka je dužna da najmanje jednom godišnje Narodnoj
banci Srbije dostavlja izveštaj unutrašnje ili spoljne revizije o
adekvatnosti primenjenog naprednog pristupa.
Način sprovođenja odredaba ove tačke koje se odnose
na dostavljanje dokumentacije i njenu procenu Narodna banka Srbije
propisuje uputstvom.
429. Ako nakon dobijene saglasnosti za primenu
naprednog pristupa za izračunavanje kapitalnog zahteva za operativni
rizik više ne ispunjava uslove iz tač. 419. do 425. ove odluke - banka
je dužna da Narodnoj banci Srbije bez odlaganja dostavi plan o
usklađivanju sa ovim uslovima u odgovarajućem roku ili dokaz da
posledice neispunjavanja tih uslova nisu materijalno značajne. Ako je
banka dostavila plan iz ovog stava, dužna je da Narodnu banku Srbije
bez odlaganja obavesti o tome da se uskladila sa uslovima iz tog stava
u roku iz ovog plana.
Narodna banka Srbije može ukinuti saglasnost iz stava
1. ove tačke ako banka ne ispunjava uslove iz tog stava a posledice tog
neispunjavanja su materijalno značajne, ako banka nije dostavila plan
iz stava 1. ove tačke, ako je dostavila neadekvatan plan ili ne postupa
po dostavljenom planu.
Ako je Narodna banka Srbije ukinula saglasnost iz
stava 1. ove tačke, banka je dužna da za izračunavanje kapitalnog
zahteva za operativni rizik primenjuje pristup osnovnog indikatora ili
standardizovani pristup.
Narodna banka Srbije daje saglasnost na sprovođenje
materijalno značajnih izmena i dopuna naprednog pristupa samo ako na
osnovu dostavljene dokumentacije i drugih raspoloživih podataka utvrdi
da bi banka i nakon tih izmena i dopuna ispunjavala uslove iz tač. 419.
do 425. ove odluke.
Banka koja primenjuje napredni pristup je dužna da
obavesti Narodnu banku Srbije o svim izmenama internih modela koje
koristi u okviru ovog pristupa.
Odeljak 4.
KOMBINOVANA PRIMENA PRISTUPA
430. Ako je dobila saglasnost Narodne banke Srbije za
kombinovanu primenu pristupa za izračunavanje kapitalnog zahteva za
operativni rizik - banka je dužna da taj kapitalni zahtev izračunava
tako što sabira pojedinačne kapitalne zahteve za operativni rizik
izračunate primenom pojedinačnih pristupa.
431. Narodna banka Srbije daje banci saglasnost za
primenu naprednog pristupa u kombinaciji s pristupom osnovnog
indikatora ili sa standardizovanim pristupom u sledećim slučajevima:
- ako su kombinacijom pristupa obuhvaćeni svi operativni rizici banke;
- ako metodologija za merenje operativnog rizika na
zadovoljavajući način obuhvata različite aktivnosti, geografske
oblasti, organizacione jedinice ili druge relevantne faktore;
- ako su ispunjeni uslovi koji su tačkom 415. ove
odluke utvrđeni za aktivnosti na koje se primenjuje standardizovani
pristup, odnosno uslovi koji su tač. 419. do 425. te odluke utvrđeni za
aktivnosti na koje se primenjuje napredni pristup.
Pri davanju saglasnosti iz stava 1. ove tačke,
Narodna banka Srbije može od banke zahtevati i da, na dan početka
primene naprednog pristupa, znatan deo operativnog rizika banke bude
obuhvaćen ovim pristupom, odnosno da banka preuzme obavezu prelaska na
taj pristup za materijalno značajan deo svog poslovanja u skladu s
rokovima utvrđenim u toj saglasnosti.
Pri podnošenju zahteva za dobijanje saglasnosti iz
stava 1. ove tačke, banka je dužna da Narodnoj banci Srbije dostavi
dokaze o ispunjenosti uslova iz te tačke, kao i prikaz aktivnosti
razvrstanih po pojedinačnim pristupima.
O zahtevu za dobijanje saglasnosti iz stava 1. ove
tačke Narodna banka Srbije odlučuje u roku od šest meseci od dana
prijema urednog zahteva.
Narodna banka Srbije može banci ukinuti saglasnost iz stava 1. ove tačke ako utvrdi da više nisu ispunjeni uslovi iz te tačke.
432. Narodna banka Srbije daje banci saglasnost za
kombinovanu upotrebu pristupa osnovnog indikatora i standardizovanog
pristupa samo u izuzetnim okolnostima, kad je potrebno određeno vreme
za prelazak na standardizovani pristup (npr. uvođenje nove poslovne
aktivnosti).
Pri podnošenju zahteva iz stava 1. ove tačke, banka
je dužna da Narodnoj banci Srbije dostavi dokaz o nastanku izuzetnih
okolnosti i njihov opis, kao i plan prelaska na standardizovani pristup
za sve linije poslovanja i organizacione jedinice.
U rešenju kojim daje saglasnost iz stava 1. ove tačke
Narodna banka Srbije utvrđuje i rok za prelazak s kombinovanog pristupa
na standardizovani pristup.
Narodna banka Srbije može banci ukinuti saglasnost iz
stava 1. ove tačke ako banka ne pređe na standardizovani pristup u roku
iz stava 3. te tačke.
Glava IX
ZAŠTITNI SLOJEVI KAPITALA
433. Pojedini pojmovi, u smislu ove glave, imaju sledeće značenje:
1)
zaštitni slojevi kapitala
su:
- zaštitni sloj za očuvanje kapitala,
- kontraciklični zaštitni sloj kapitala,
- zaštitni sloj kapitala za globalno sistemski značajnu banku,
- zaštitni sloj kapitala za sistemski značajnu banku,
- zaštitni sloj kapitala za strukturni sistemski rizik;
2)
zahtev za kombinovani zaštitni sloj kapitala
je kapital koji je potreban kako bi se ispunio zahtev za zaštitni sloj
za očuvanje kapitala, uvećan za sledeće zaštitne slojeve kapitala, u
zavisnosti od toga šta je primenljivo:
- kontraciklični zaštitni sloj kapitala banke,
- zaštitni sloj kapitala za globalno sistemski značajnu banku,
- zaštitni sloj kapitala za sistemski značajnu banku,
- zaštitni sloj kapitala za strukturni sistemski rizik;
3)
stopa kontracikličnog zaštitnog sloja kapitala
je stopa koju određuje Narodna banka Srbije u skladu s tač. 436. do
441. ove odluke, odnosno stopa koju određuje nadležno regulatorno telo
druge države, a koju je banka dužna da primenjuje pri izračunavanju
kontracikličnog zaštitnog sloja kapitala;
4)
specifična stopa kontracikličnog zaštitnog sloja kapitala
je stopa koju banka obračunava u skladu s tačkom 443. ove odluke u svrhu obračuna kontracikličnog zaštitnog sloja kapitala;
5)
sistemski rizik
je rizik od
poremećaja u pružanju finansijskih usluga u finansijskom sistemu koji
bi mogao da ima ozbiljne negativne posledice na realnu ekonomiju, a
obuhvata međusektorsku dimenziju - strukturni rizik, odnosno rizik
povezanosti koji proizlazi iz međusobne povezanosti lica u finansijskom
sektoru i cikličnu dimenziju - rizik koji varira kroz vreme i zavisi od
faze finansijskog ciklusa;
6)
konsolidovana osnova
je osnova u slučaju konsolidacije bankarske grupe čije najviše matično društvo ima sedište u Republici Srbiji;
7)
potkonsolidovana osnova
je osnova u slučaju konsolidacije člana bankarske grupe čije najviše matično društvo ima sedište u inostranstvu.
1. Zaštitni sloj za očuvanje kapitala
434. Banka je dužna da na pojedinačnoj i
konsolidovanoj osnovi održava zaštitni sloj za očuvanje kapitala u
iznosu od 2,5% njene rizične aktive, obračunate u skladu s tačkom 3.
stav 2. ove odluke.
Zaštitni sloj iz stava 1. ove tačke može se sastojati
samo iz elemenata osnovnog akcijskog kapitala i ne može se koristiti za
održavanje pokazatelja adekvatnosti kapitala banke iz tačke 3. stav 3.
ove odluke, odnosno povećanog pokazatelja adekvatnosti kapitala banke
iz tačke 5. ove odluke.
Banka koja ne održava zaštitni sloj za očuvanje
kapitala iz stava 1. ove tačke dužna je da primeni mere za očuvanje
kapitala iz tačke 455. st. 2. do 4. ove odluke i plan za očuvanje
kapitala iz tačke 458. te odluke.
2. Kontraciklični zaštitni sloj kapitala
435. Banka je dužna da na pojedinačnoj i
konsolidovanoj osnovi održava kontraciklični zaštitni sloj kapitala u
iznosu koji je jednak proizvodu iznosa njene rizične aktive, obračunate
u skladu s tačkom 3. stav 2. ove odluke i specifične stope
kontracikličnog zaštitnog sloja kapitala iz tačke 443. te odluke.
Zaštitni sloj iz stava 1. ove tačke može se sastojati
samo iz elemenata osnovnog akcijskog kapitala i ne može se koristiti za
održavanje pokazatelja adekvatnosti kapitala banke iz tačke 3. stav 3.
ove odluke, odnosno povećanog pokazatelja adekvatnosti kapitala banke
iz tačke 5. te odluke, kao ni za održavanje zaštitnog sloja za očuvanje
kapitala iz tačke 434. te odluke.
Banka koja ne održava zaštitni sloj kapitala iz stava
1. ove tačke dužna je da primeni mere za očuvanje kapitala iz tačke
455. st. 2. do 4. ove odluke i plan za očuvanje kapitala iz tačke 458.
ove odluke.
Utvrđivanje stope kontracikličnog zaštitnog sloja kapitala za Republiku Srbiju
436. Narodna banka Srbije utvrđuje stopu kontracikličnog zaštitnog sloja kapitala za Republiku Srbiju.
Narodna banka Srbije na tromesečnom nivou obračunava
referentni pokazatelj na osnovu kojeg procenjuje potrebnu visinu stope
kontracikličnog zaštitnog sloja kapitala za Republiku Srbiju.
Obračun referentnog pokazatelja iz stava 2. ove tačke
Narodna banka Srbije zasniva na odstupanju međusobnog odnosa kredita i
bruto domaćeg proizvoda od njegovog dugoročnog trenda, polazeći pri tom
od pokazatelja rasta kreditne aktivnosti u Republici Srbiji, a naročito
pokazatelja koji odražava promenu odnosa odobrenih kredita u Republici
Srbiji i bruto domaćeg proizvoda i uzimajući u obzir smernice Evropskog
odbora za sistemski rizik u vezi sa načinom merenja i izračunavanja
odstupanja odnosa kredita i bruto domaćeg proizvoda od dugoročnog
trenda.
Stopu kontracikličnog zaštitnog sloja
kapitala za Republiku Srbiju Narodna banka Srbije utvrđuje na
tromesečnom nivou uzimajući u obzir:
1) referentni pokazatelj iz stava 2. ove tačke;
2) važeće smernice Evropskog odbora za
sistemski rizik i sve preporuke tog odbora u vezi sa određivanjem stope
kontracikličnog zaštitnog sloja kapitala;
3) ostale promenljive koje smatra relevantnim za praćenje ciklične dimenzije sistemskog rizika.
Stopa kontracikličnog zaštitnog sloja kapitala za Republiku Srbiju
437. Narodna banka Srbije određuje stopu
kontracikličnog zaštitnog sloja kapitala za Republiku Srbiju, u skladu
s tačkom 436. stav 4. ove odluke, u rasponu između 0% i 2,5% rizične
aktive banke, pri čemu je podešava u iznosu od 0,25 procentnih poena
ili sadržaocu 0,25 procentnih poena.
Izuzetno od stava 1. ove tačke, Narodna banka Srbije
može odrediti stopu kontracikličnog zaštitnog sloja kapitala veću od
2,5% rizične aktive banke ukoliko procena iz tačke 436. stav 4. ove
odluke to opravdava. Tako utvrđena stopa se primenjuje za izračunavanje
specifične stope kontracikličnog zaštitnog sloja kapitala u skladu s
tačkom 443. ove odluke.
Početak primene stope kontracikličnog zaštitnog sloja kapitala za Republiku Srbiju
438. Kada Narodna banka Srbije prvi put odredi stopu
kontracikličnog zaštitnog sloja kapitala za Republiku Srbiju veću od 0%
ili kada poveća važeću stopu kontracikličnog zaštitnog sloja kapitala,
odrediće datum početka primene te stope, s tim što kao ovaj datum ne
može odrediti dan nakon isteka godinu dana od dana objavljivanja ove
stope.
Narodna banka Srbije može odrediti kao datum početka
primene stope kontracikličnog zaštitnog sloja kapitala dan pre isteka
godinu dana od objavljivanja te stope, ako proceni da je to opravdano
zbog postojanja izuzetnih okolnosti.
Smanjenje stope kontracikličnog zaštitnog sloja kapitala za Republiku Srbiju
439. Ako Narodna banka Srbije smanji važeću stopu
kontracikličnog zaštitnog sloja kapitala ili je odredi u visini od 0%,
odrediće i neobavezujući indikativni period u kojem ne očekuje
povećanje ove stope.
Objavljivanje stope kontracikličnog zaštitnog sloja kapitala za Republiku Srbiju
440. Narodna banka Srbije objavljuje na svojoj
internet prezentaciji stopu kontracikličnog zaštitnog sloja kapitala za
Republiku Srbiju, kao i najmanje sledeće podatke:
1) međusobni odnos kredita i bruto domaćeg proizvoda i odstupanje od njegovog dugoročnog trenda;
2) referentni pokazatelj iz tačke 436. ove odluke;
3) obrazloženje za utvrđivanje stope kontracikličnog zaštitnog sloja kapitala;
4) u slučaju povećanja stope, datum od kojeg
su banke dužne da počnu da primenjuju povećanu stopu za izračunavanje
specifičnog zaštitnog sloja kapitala;
5) ako je rok iz odredbe pod 4) ove tačke
kraći od godinu dana od dana objavljivanja, obrazloženje izuzetnih
okolnosti koje opravdavaju kraći rok za primenu;
6) u slučaju smanjenja stope, indikativni
period u kojem se ne očekuje povećanje stope, zajedno s objašnjenjem
razloga za određivanje tog perioda.
Priznavanje stope kontracikličnog zaštitnog sloja kapitala veće od 2,5%
441. Ako nadležno regulatorno telo druge države
odredi stopu kontracikličnog zaštitnog sloja kapitala veću od 2,5%
rizične aktive, Narodna banka Srbije može priznati tu stopu za svrhu
obračuna specifične stope kontracikličnog zaštitnog sloja kapitala.
Ako Narodna banka Srbije prizna stopu iz stava 1. ove
tačke, objaviće tu stopu na svojoj internet prezentaciji, kao i
najmanje sledeće podatke:
1) naziv države na koju se primenjuje ova stopa;
2) u slučaju povećanja stope, datum od kojeg
su banke dužne da počnu da primenjuju tu povećanu stopu za svrhu
obračuna specifičnog kontracikličnog zaštitnog sloja kapitala;
3) ako je rok iz odredbe pod 2) ovog stava
kraći od godinu dana od dana objavljivanja, obrazloženje izuzetnih
okolnosti koje opravdavaju ovaj kraći rok za primenu.
Utvrđivanje stope kontracikličnog zaštitnog sloja kapitala za druge države
442. Za potrebe obračuna kontracikličnog zaštitnog
sloja kapitala za izloženosti prema drugim državama, Narodna banka
Srbije može utvrditi stopu kontracikličnog zaštitnog sloja kapitala za
drugu državu ako nadležno regulatorno telo te države nije odredilo i
objavilo stopu kontracikličnog zaštitnog sloja kapitala za ovu državu.
Narodna banka Srbije može utvrditi drugačiju stopu
kontracikličnog zaštitnog sloja kapitala za drugu državu od stope koju
je odredilo nadležno regulatorno telo te države, ako bi to bilo
opravdano radi odgovarajućeg pokrića rizika koji proizilaze iz
prekomernog kreditnog rasta u toj državi.
U slučaju iz stava 2. ove tačke, Narodna banka Srbije
ne može odrediti stopu kontracikličnog zaštitnog sloja kapitala manju
od one koju je odredilo nadležno regulatorno telo te države, osim ako
je ta stopa veća od 2,5% rizične aktive banke.
Ako Narodna banka Srbije odredi stopu kontracikličnog
zaštitnog sloja kapitala za drugu državu u skladu sa st. 1. do 3. ove
tačke koja je veća od stope kontracikličnog zaštitnog sloja kapitala
koju je odredilo nadležno regulatorno telo te države, odrediće i datum
početka primene ove stope, u skladu s tačkom 438. te odluke.
Narodna banka Srbije će stopu kontracikličnog
zaštitnog sloja kapitala za drugu državu određenu u skladu sa st. 1. do
3. ove tačke objaviti na svojoj internet prezentaciji, kao i najmanje
sledeće podatke:
1) obrazloženje visine ove stope;
2) ako je stopa kontracikličnog zaštitnog
sloja kapitala prvi put određena u visini iznad 0% ili ako je ova stopa
povećana, datum od kojeg su banke dužne da počnu da primenjuju tu
povećanu stopu;
3) ako je ovaj rok kraći od godinu dana od
dana objavljivanja, obrazloženje izuzetnih okolnosti koje opravdavaju
taj kraći rok početka primene.
Obračun specifične stope kontracikličnog zaštitnog sloja kapitala
443. Banka je dužna da specifičnu stopu
kontracikličnog zaštitnog sloja kapitala izračunava kao ponderisani
prosek stopa kontracikličnog zaštitnog sloja kapitala za Republiku
Srbiju i druge države u kojima banka ima relevantne kreditne
izloženosti ili koje se primenjuju u skladu s tačkom 442. ove odluke.
Banka ponderisani prosek iz stava 1. ove tačke
izračunava kao zbir ponderisanih primenljivih stopa kontracikličnog
zaštitnog sloja kapitala za određene države, gde ponderi predstavljaju
odnos ukupnih kapitalnih zahteva za kreditni rizik za relevantne
kreditne izloženosti u određenoj državi i ukupnih kapitalnih zahteva za
kreditni rizik koji se odnose na sve relevantne kreditne izloženosti
banke.
Relevantne kreditne izloženosti iz stava 1. ove tačke
obuhvataju sve klase izloženosti, osim onih iz tačke 38. stav 1.
odredbe 1) do 6) ove odluke, na koje se primenjuju:
1) kapitalni zahtevi za kreditni rizik, u sladu sa glavom IV ove odluke;
2) ako se izloženost drži u knjizi trgovanja,
kapitalni zahtevi za specifični rizik iz glave VII odeljak 2. ove
odluke ili dodatni rizik nastupanja statusa neizmirenja obaveza i
migracije iz glave VII odeljak 6. te odluke;
3) ako je izloženost sekjuritizacija, kapitalni zahtevi iz glave IV odeljak 4. te odluke.
Banka utvrđuje geografski položaj relevantnih
kreditnih izloženosti u skladu sa Metodologijom za utvrđivanje
geografskog položaja relevantnih izloženosti za obračun kontracikličnog
zaštitnog sloja kapitala iz Priloga 3 ove odluke.
Za potrebe stava 1. ove tačke, banka je dužna da
obezbedi odgovarajuću evidenciju primenjivih stopa kontracikličnog
zaštitnog sloja kapitala za države u kojima ima relevantne kreditne
izloženosti i da uspostavi procedure za blagovremeno ažuriranje ove
evidencije.
Primena stope kontracikličnog zaštitnog sloja kapitala veće od 2,5%
444. Ako Narodna banka Srbije u skladu s tačkom 437.
stav 2. ove odluke odredi stopu kontracikličnog zaštitnog sloja
kapitala veću od 2,5% rizične aktive banke, banka je dužna da pri
izračunavanju specifične stope kontracikličnog zaštitnog sloja kapitala
iz tačke 443. te odluke primeni tu stopu za relevantne kreditne
izloženosti koje ima u Republici Srbiji.
Ako nadležno regulatorno telo druge države odredi
stopu kontracikličnog zaštitnog sloja kapitala veću od 2,5% rizične
aktive banke, banka je dužna da pri izračunavanju specifične stope
kontracikličnog zaštitnog sloja kapitala iz tačke 443. ove odluke za
relevantne kreditne izloženosti u toj državi, primeni sledeće:
- stopu u visini od 2,5% rizične aktive banke, ako
Narodna banka Srbije nije u skladu s tačkom 441. te odluke priznala
stopu veću od 2,5%,
- stopu koju je odredilo nadležno regulatorno telo
druge države, ako je tu stopu priznala Narodna banka Srbije u skladu s
tačkom 441. te odluke.
Početak primene stope
kontracikličnog zaštitnog sloja kapitala pri izračunavanju specifične
stope kontracikličnog zaštitnog sloja kapitala
445. U slučaju povećanja stope kontracikličnog
zaštitnog sloja kapitala za Republiku Srbiju, ta stopa počinje da se
primenjuje pri izračunavanju specifične stope kontracikličnog zaštitnog
sloja kapitala iz tačke 443. ove odluke od datuma navedenog prilikom
objavljivanja stope i podatka iz tačke 440. odredba pod 4) te odluke,
odnosno iz tačke 441. stav 2. odredbe pod 2) te odluke.
U slučaju povećanja stope kontracikličnog zaštitnog
sloja kapitala za područje druge države, ta stopa se primenjuje pri
izračunavanju specifične stope kontracikličnog zaštitnog sloja kapitala
iz tačke 443. ove odluke po isteku godinu dana nakon što je nadležno
regulatorno telo druge države objavilo promenu stope, bez obzira na to
da li to telo zahteva od banaka koje imaju sedište u toj državi primenu
promenjene stope u kraćem roku.
U smislu stava 2. ove tačke, danom objavljivanja
promene stope kontracikličnog zaštitnog sloja kapitala za drugu državu
smatra se datum kada je nadležno regulatorno telo druge države promenu
stope objavilo u skladu s propisima te države.
Izuzetno od stava 2. ove tačke, u slučaju povećanja
stope kontracikličnog zaštitnog sloja kapitala, ako Narodna banka
Srbije odredi stopu kontracikličnog zaštitnog sloja kapitala za drugu
državu u skladu s tačkom 442. st. 1. do 3. ove odluke ili ako prizna
stopu kontracikličnog zaštitnog sloja kapitala za drugu državu u skladu
s tačkom 441. te odluke, ta stopa počinje da se primenjuje pri
izračunavanju specifične stope kontracikličnog zaštitnog sloja kapitala
iz tačke 443. te odluke počev od datuma navedenog pri objavljivanju
stopa i podataka iz tačke 441. stav 2. odredbe pod 2) ili tačke 442.
stav 5. odredba pod 2) te odluke.
U slučaju smanjenja stope kontracikličnog zaštitnog
sloja kapitala, ta stopa počinje da se primenjuje pri izračunavanju
specifične stope kontracikličnog zaštitnog sloja kapitala iz tačke 443.
ove odluke od dana objavljivanja odluke o smanjenju te stope.
3. Zaštitni sloj kapitala za strukturni sistemski rizik
446. Narodna banka Srbije utvrđuje stopu i način
održavanja zaštitnog sloja kapitala za strukturni sistemski rizik, za
sve banke ili za jednu ili više banaka, s ciljem sprečavanja i
ublažavanja dugoročnih, necikličnih sistemskih rizika.
Održavanje zaštitnog sloja kapitala za strukturni sistemski rizik
447. Banka je dužna da na pojedinačnoj,
konsolidovanoj ili podkonsolidovanoj osnovi održava zaštitni sloj
kapitala za strukturni sistemski rizik u visini i na način koji odredi
Narodna banka Srbije.
Zaštitni sloj iz stava 1. ove tačke može se sastojati
samo iz elemenata osnovnog akcijskog kapitala i ne može se koristiti za
održavanje pokazatelja adekvatnosti kapitala banke iz tačke 3. stav 3.
ove odluke, odnosno povećanog pokazatelja adekvatnosti kapitala banke
iz tačke 5. te odluke, kao ni za održavanje zaštitnih slojeva iz tač.
434. i 435. te odluke.
Na banku koja ne postupi u smislu stava 1. ove tačke
primeniće se mere za očuvanje kapitala iz tačke 455. st. 2. do 4. i
plan za očuvanje kapitala iz tačke 458. ove odluke, odnosno druge mere
koje Narodna banka Srbije može naložiti banci u skladu sa Zakonom o
bankama, ako primena tih odredaba ne dovede do zadovoljavajućeg
poboljšanja osnovnog akcijskog kapitala banke za potrebe relevantnog
strukturnog sistemskog rizika.
Način određivanja stope zaštitnog sloja kapitala za strukturni sistemski rizik
448. Narodna banka Srbije određuje stopu iz tačke
446. ove odluke u visini od najmanje 1% na osnovu izloženosti u
Republici Srbiji ili drugoj državi na koje se zaštitni sloj kapitala za
strukturni sistemski rizik primenjuje i prilagođava je u iznosu od 0,5
procentnih poena ili sadržaocu 0,5 procentnih poena.
Stopa iz stava 1. ove tačke može biti različita za različite banke.
Narodna banka Srbije će preispitati obavezu
održavanja zaštitnog sloja kapitala za strukturni sistemski rizik
najmanje svake dve godine.
Ako Narodna banka Srbije odredi ili promeni stopu
zaštitnog sloja kapitala za strukturni sistemski rizik za izloženosti u
drugim državama, dužna je da najkasnije mesec dana pre nego što objavi
tu stopu u skladu s tačkom 449. ove odluke, obavesti nadležno
regulatorno telo druge države.
Objavljivanje zaštitnog sloja kapitala za strukturni sistemski rizik
449. Odluku o primeni zaštitnog sloja kapitala za
strukturni sistemski rizik Narodna banka Srbije objavljuje na svojoj
internet prezentaciji, kao i najmanje sledeće podatke:
1) stopu zaštitnog sloja kapitala za strukturni sistemski rizik;
2) banke koje su dužne da održavaju zaštitni sloj kapitala za strukturni sistemski rizik;
3) obrazloženje za određivanje zaštitnog
sloja kapitala za strukturni sistemski rizik osim u slučaju kada bi to
obrazloženje moglo da naruši stabilnost finansijskog sistema;
4) datum od kojeg su banke dužne da primene zaštitni sloj kapitala za strukturni sistemski rizik;
5) nazive država kada se izloženosti u tim državama priznaju u zaštitnom sloju kapitala za strukturni sistemski rizik.
4. Zaštitni sloj kapitala za globalno sistemski značajne banke
450. Globalno sistemski značajna banka dužna je da na
konsolidovanoj osnovi održava zaštitni sloj kapitala za globalno
sistemski značajnu banku koji odgovara kategoriji iz tačke 451. stav 3.
ove odluke u koju je ta banka svrstana.
Zaštitni sloj kapitala iz stava 1. ove tačke može se
sastojati samo iz elemenata osnovnog akcijskog kapitala i ne može se
koristiti za održavanje pokazatelja adekvatnosti kapitala banke iz
tačke 3. stav 3. ove odluke, odnosno povećanog pokazatelja adekvatnosti
kapitala banke iz tačke 5. te odluke, kao ni za održavanje zaštitnih
slojeva iz tač. 434. i 435. te odluke.
Metodologija za utvrđivanje globalno sistemski značajnih banaka
451. Narodna banka Srbije na konsolidovanoj osnovi
utvrđuje globalno sistemski značajne banke kojima je izdala dozvolu za
rad i kategorije tih banaka prema njihovoj sistemskoj značajnosti, u
skladu sa Metodologijom za utvrđivanje globalno sistemski značajnih
banaka koja se zasniva na oceni sledećih pokazatelja:
1) veličina banke;
2) povezanost banke s finansijskim sistemom;
3) zamenljivost usluga ili finansijske infrastrukture koju obezbeđuje banka;
4) složenost poslovanja banke;
5) prekogranična aktivnost banke, uključujući
prekograničnu aktivnost između Republike Srbije i država članica EU, i
između Republike Srbije i trećih zemalja.
Pod sistemskom značajnošću iz stava 1. ove tačke se
podrazumeva očekivani uticaj poremećaja u poslovanju globalno sistemski
značajne banke na globalno finansijsko tržište.
Globalno sistemski značajne banke su dužne da
održavaju zaštitni sloj kapitala za globalno sistemski značajne banke u
visini sledećih procenata iznosa rizične aktive:
1) za prvu kategoriju 1%,
2) za drugu kategoriju 1,5%,
3) za treću kategoriju 2%,
4) za četvrtu kategoriju 2,5% i
5) za petu kategoriju 3,5%.
Nezavisno od rezultata ocene pokazatelja iz ove tačke, Narodna banka Srbije može na osnovu supervizorske procene:
1) svrstati globalno sistemski značajnu banku iz niže u višu kategoriju;
2) banku čija je ukupna ocena niža od
granične ocene za najnižu kategoriju svrstati u tu ili u višu
kategoriju i na taj način je odrediti kao globalno sistemski značajnu
banku.
Narodna banka Srbije će jednom godišnje preispitati
utvrđivanje globalno sistemski značajnih banaka i kategorija u koje su
svrstane. O rezultatu tog preispitivanja, Narodna banka Srbije
obaveštava globalno sistemski značajne banke, objavljivanjem ažurne
liste utvrđenih globalno sistemski značajnih banaka i kategorija u koje
su svrstane na svojoj internet prezentaciji.
5. Zaštitni sloj kapitala za sistemski značajne banke
452. Narodna banka Srbije utvrđuje sistemski značajne banke kojima je izdala dozvolu za rad.
Narodna banka Srbije određuje stopu zaštitnog sloja
kapitala za sistemski značajnu banku u visini od 0% do 2% rizične
aktive banke uzimajući u obzir kriterijume, indikatore i pondere koji
se utvrđuju u metodologiji za utvrđivanje sistemski značajnih banaka
banaka koju izrađuje Narodna banka Srbije.
Zaštitni sloj iz stava 2. ove tačke se održava na
konsolidovanoj, potkonsolidovanoj ili pojedinačnoj osnovi, u zavisnosti
od toga šta je primenljivo, može se sastojati samo iz elemenata
osnovnog akcijskog kapitala i ne može se koristiti za održavanje
pokazatelja adekvatnosti kapitala banke iz tačke 3. stav 3. ove odluke,
odnosno povećanog pokazatelja adekvatnosti kapitala banke iz tačke 5.
te odluke, kao ni za održavanje zaštitnih slojeva iz tač. 434. i 435.
te odluke.
Narodna banka Srbije utvrđuje listu banaka u
Republici Srbiji koje su utvrđene kao sistemski značajne banke i stope
zaštitnog sloja kapitala za te banke.
Metodologija za utvrđivanje sistemski značajnih banaka
453. Sistemska značajnost za potrebe utvrđivanja
sistemski značajnih banaka ocenjuje se na osnovu najmanje jednog od
sledećih kriterijuma:
1) veličina banke;
2) značaj za ekonomiju Republike Srbije;
3) značaj prekograničnih aktivnosti banke;
4) povezanost banke s finansijskim sistemom;
5) zamenljivost banke u finansijskom sistemu;
6) složenost poslovanja banke.
Narodna banka Srbije najmanje jednom godišnje
preispituje zaštitni sloj kapitala za sistemski značajne banke i
metodologiju za utvrđivanje sistemski značajnih banaka.
6. Međusobni odnos zaštitnih slojeva kapitala i kombinovani zaštitni sloj kapitala
454. Globalno sistemski značajna banka ili sistemski
značajna banka dužna je na konsolidovanoj osnovi da primeni sledeće
zaštitne slojeve ukoliko su na nju primenljivi:
1) zaštitni sloj za globalno sistemski
značajnu banku ili zaštitni sloj za sistemski značajnu banku, u
zavisnosti od toga koji je veći ili
2) najveći između zaštitnog sloja za globalno
sistemski značajnu banku, sistemski značajnu banku i zaštitnog sloja za
strukturni sistemski rizik.
Izuzetno od stava 1. ove tačke, Narodna banka Srbije
može utvrditi da je, globalno sistemski značajna banka ili sistemski
značajna banka dužna da na konsolidovanoj osnovi primeni zbir sledećih
zaštitnih slojeva:
1) veći od zaštitnog sloj kapitala za globalno sistemski značajnu banku i sistemski značajnu banku i
2) zaštitni sloj kapitala za strukturni sistemski rizik.
Ako se na sistemski značajnu banku na pojedinačnoj
ili potkonsolidovanoj osnovi primenjuje zaštitni sloj kapitala za
sistemski značajnu banku i zaštitni sloj kapitala za strukturni
sistemski rizik, sistemski značajna banka dužna je da primeni zaštitni
sloj kapitala koji je veći.
Izuzetno od stava 3. ove tačke, Narodna banka Srbije
može utvrditi da je sistemski značajna banka dužna da na pojedinačnoj
ili na potkonsolidovanoj osnovi primeni zbir oba zaštitna sloja
kapitala iz stava 3. te tačke.
Banka koja je utvrđena kao sistemski značajna banka,
dužna je da na pojedinačnoj osnovi primeni kombinovani zaštitni sloj
koji je najmanje jednak zbiru sledećih zaštitnih slojeva:
1) zaštitnog sloja za očuvanje kapitala;
2) kontracikličnog zaštitnog sloja kapitala;
3) zaštitnog sloja za sistemski značajnu
banku i zaštitnog sloja za strukturni sistemski rizik, u zavisnosti od
toga koji je veći.
Izuzetno od stava 5. ove tačke, Narodna banka Srbije
može utvrditi da je banka iz tog stava dužna da na pojedinačnoj osnovi
primeni kombinovani zaštitni sloj kapitala koji je najmanje jednak
zbiru sledećih zaštitnih slojeva:
1) zaštitnog sloja za očuvanje kapitala;
2) kontracikličkog zaštitnog sloja kapitala;
3) zaštitnog sloja za sistemski značajnu banku;
4) zaštitnog sloja za strukturni sistemski rizik.
Banka ne može isti osnovni akcijski kapital da
koristi za održavanje zaštitnog sloja kapitala za globalno sistemski
značajnu banku, zaštitnog sloja za sistemski značajnu banku i zaštitnog
sloja kapitala za strukturni sistemski rizik.
7. Mere za očuvanje kapitala
Ograničenje raspodele
455. Banka koja ispunjava zahtev za kombinovani
zaštitni sloj kapitala ne može da izvrši raspodelu osnovnog akcijskog
kapitala u iznosu koji bi doveo do smanjenja osnovnog akcijskog
kapitala do nivoa da banka više ne ispunjava zahtev za kombinovani
zaštitni sloj kapitala.
Banka koja ne ispunjava zahtev za kombinovani
zaštitni sloj kapitala dužna je da izračuna najveći raspodeljivi iznos
i da o izračunatom najvećem raspodeljivom iznosu odmah obavesti Narodnu
banku Srbije.
Banka iz stava 2. ove tačke, pre nego što izračuna najveći raspodeljivi iznos, ne može da:
1) izvrši raspodele u vezi s osnovnim akcijskim kapitalom;
2) utvrdi obavezu isplate varijabilnih
primanja (nagrade, bonusi i sl.) ili diskrecionih penzijskih pogodnosti
(uplate premija za dobrovoljno dodatno penzijsko osiguranje, uplate u
dobrovoljne penzijske fondove i sl.) ili da isplati varijabilna
primanja ako je obaveza plaćanja nastala u vreme kada banka nije
ispunjavala kombinovani zaštitni sloj kapitala;
3) izvrši plaćanja po instrumentima dodatnog osnovnog kapitala.
Banka koja ne ispunjava zahtev za kombinovani
zaštitni sloj kapitala najmanje u iznosu propisanom ovom odlukom, ne
može radnjama iz stava 3. ove tačke da raspodeli iznos koji je viši od
najvećeg raspodeljivog iznosa izračunatog u skladu sa stavom 5. te
tačke.
Najveći raspodeljivi iznos se izračunava množenjem
zbira dobiti izračunatog u skladu sa stavom 6. ove tačke sa faktorom
određenim u skladu sa stavom 7. te tačke, na osnovu podataka o kapitalu
i kapitalnim zahtevima na dan za koji je banka utvrdila da ne ispunjava
zahtev za kombinovani zaštitni sloj kapitala. Najveći raspodeljivi
iznos se umanjuje za svaku aktivnost iz stava 3. te tačke.
Zbir dobiti izračunava se kao zbir iznosa iz odredaba pod 1) i 2) ovog stava, umanjen za iznos iz odredbe pod 3) tog stava:
1) dobit tekuće godine, ostvarena tokom
poslovne godine koja nije uključena u osnovni akcijski kapital u skladu
s tačkom 10. stav 2. ove odluke, a koja je ostvarena nakon donošenja
poslednje odluke skupštine banke o raspodeli dobiti ili nakon
preuzimanja neke od radnji iz stava 3. ove tačke;
2) dobit ostvarena na kraju poslovne godine
koja nije uključena u osnovni akcijski kapital u skladu s tačkom 10.
stav 2. ove odluke, a koja je ostvarena nakon donošenja poslednje
odluke skupštine banke o raspodeli dobiti ili nakon preuzimanja neke od
radnji iz stava 3. ove tačke;
3) iznos koji bi banka bila u obavezi da plati po osnovu poreza na dobit iz odredaba pod 1) i 2) ovog stava.
Faktor se određuje u zavisnosti od kvartila kojem
pripada osnovni akcijski kapital koji banka ne koristi za ispunjenje
kapitalnih zahteva iz tačke 3. stav 3. odredba pod 3) ove odluke i za
ispunjenje mera koje Narodna banka Srbije može da naloži u skladu sa
Zakonom o bankama, pri čemu je taj osnovni akcijski kapital iskazan kao
procentualni udeo iznosa rizične aktive u skladu sa sledećom tabelom:
Kvartil distribucije
Rasponi kvartila distribucije
Faktor
Prvi kvartil
0 < x < ¼   zahteva za kombinovani zaštitni sloj kapitala (ZKSK)
0,0
Drugi kvartil
¼  ZKSK < x < 1/2 ZKSK
0,2
Treći kvartil
½ ZKSK < x < 3/4 ZKSK
0,4
Četvrti kvartil
¾ ZKSK < x < ZKSK
0,6
Raspodele u vezi s osnovnim akcijskim kapitalom u smislu st. 1, 2. i 3. ove tačke uključuju sledeće:
1) isplatu dividendi u gotovom;
2) raspodelu potpuno ili delimično plaćenih bonusa u obliku akcija ili drugih instrumenata kapitala;
3) otkup ili kupovinu sopstvenih akcija ili drugih instrumenata kapitala banke;
4) otplatu iznosa uplaćenih u vezi s instrumentima kapitala;
5) raspodelu emisione premije na akcije koje čine
elemente osnovnog akcijskog kapitala, neraspoređene dobiti,
akumuliranog ostalog rezultata i ostalih rezervi.
Plaćanja koja podležu ograničenjima raspodela
456. Ograničenja raspodela propisana tačkom 455. ove
odluke primenjuju se samo na plaćanja koja dovode do smanjenja osnovnog
akcijskog kapitala ili smanjenja dobiti i kada se privremena obustava
plaćanja ili neizvršenje plaćanja ne smatra nastupanjem statusa
neizmirenja obaveza.
Raspodele u slučaju neispunjavanja zahteva za kombinovani zaštitni sloj kapitala
457. Banka koja ne ispunjava zahtev za kombinovani
zaštitni sloj kapitala, a namerava da raspodeli deo dobiti raspoložive
za raspodelu ili da izvrši mere iz tačke 455. stav 3. ove odluke, dužna
je da o tome prethodno obavesti Narodnu banku Srbije i dostavi sledeće
informacije:
1) iznos kapitala banke iskazan po sledećim vrstama:
- osnovni akcijski kapital,
- dodatni osnovni kapital,
- dopunski kapital;
2) iznos dobiti tekuće godine ili dobiti s kraja poslovne godine;
3) najveći raspodeljivi iznos izračunat u skladu s tačkom 455. stav 5. ove odluke;
4) iznos dobiti raspoložive za raspodelu koju namerava da raspodeli, kao sledeće:
- isplata dividendi,
- otkup akcija,
- plaćanja po instrumentima dodatnog osnovnog kapitala,
- isplate varijabilnih primanja ili
diskrecionih penzijskih pogodnosti, bilo stvaranjem nove obaveze
plaćanja ili plaćanjem na osnovu obaveze plaćanja koja je nastala u
vreme kada banka nije ispunjavala zahtev za kombinovani zaštitni sloj
kapitala.
Banka je dužna da uspostavi i održava odgovarajuće
procese i procedure kojima se osigurava tačan obračun iznosa dobiti
raspoložive za raspodelu i najveći raspodeljivi iznos i tu je tačnost
dužna na zahtev Narodne banke Srbije da dokaže.
8. Plan za očuvanje kapitala
458. Banka koja ne ispunjava zahtev za kombinovani
zaštitni sloj kapitala dužna je da izradi plan za očuvanje kapitala i
da ga dostavi Narodnoj banci Srbije najkasnije u roku od pet radnih
dana nakon što je ustanovila da ne ispunjava taj zahtev.
Izuzetno od stava 1. ove tačke, Narodna banka Srbije
može na zahtev banke da odobri da se plan za očuvanje kapitala dostavi
u roku od 10 dana nakon što je ustanovila da ne ispunjava taj zahtev,
uzimajući u obzir obim i složenost poslova koje ta banka obavlja.
Plan za očuvanje kapitala mora da sadrži sledeće:
1) procene prihoda i rashoda i projekciju bilansa;
2) mere za povećanje pokazatelja adekvatnosti kapitala banke;
3) plan i vremenski okvir za povećanje
kapitala banke kako bi banka u celosti ispunila uslove za primenu
kombinovanog zaštitnog sloja kapitala.
Narodna banka Srbije može od banke da zahteva i druge
podatke koje smatra potrebnim za sprovođenje procene iz stava 5. ove
tačke.
Narodna banka Srbije odobrava plan za očuvanje
kapitala ako oceni da je vrlo verovatno da će se sprovođenjem plana
očuvati kapital ili prikupiti dovoljno dodatnog kapitala koji bi banci
omogućio primenu kombinovanog zaštitnog sloja kapitala u roku koji
Narodna banka Srbije smatra odgovarajućim.
Ako Narodna banka Srbije ne odobri plan za očuvanje
kapitala u skladu sa stavom 5. ove tačke, preduzeće jednu ili obe
sledeće mere:
1) naložiće banci da u određenom roku poveća kapital do određenog nivoa;
2) naložiće banci strožija ograničenja raspodele od ograničenja iz tač. 455. do 457. ove odluke.
Glava X
PRELAZNE I ZAVRŠNE ODREDBE
459. Banka je dužna da za uplaćeni akcijski kapital,
hibridne instrumente kapitala i subordinirane obaveze koji su do dana
početka primene ove odluke ispunjavali uslove da budu uključeni u
obračun osnovnog, odnosno dopunskog kapitala, sprovede proveru
ispunjenosti uslova iz tač. 8, 23. i 28. ove odluke do početka primene
te odluke.
Uplaćeni akcijski kapital koji ne ispunjava uslove iz
tač. 8. i 23. ove odluke, a koji je do dana početka primene ove odluke
ispunjavao uslove da bude uključen u obračun osnovnog kapitala, banka
može da uključi u osnovni akcijski kapital u skladu s tačkom 7. stav 1.
odredbe pod 1) i 2), ili dodatni osnovni kapital u skladu s tačkom 22.
stav 1. odredbe pod 1) i 2) - do 31. decembra 2018. godine.
Od 1. januara 2019. godine uplaćeni akcijski kapital
iz stava 2. ove tačke banka može da uključi u ovaj kapital na sledeći
način:
- do 31. decembra 2019. godine najviše do 80% iznosa uplaćenog akcijskog kapitala;
- do 31. decembra 2020. godine najviše do 60% iznosa uplaćenog akcijskog kapitala;
- do 31. decembra 2021. godine najviše do 40% iznosa uplaćenog akcijskog kapitala;
- do 31. decembra 2022. godine najviše do 20% iznosa uplaćenog akcijskog kapitala;
- od 1. januara 2023. godine 0% iznosa uplaćenog akcijskog kapitala.
Uplaćene preferencijalne kumulativne akcije, hibridni
instrumenti kapitala i subordinirane obaveze koji ne ispunjavaju uslove
iz tačke 28. ove odluke, a koji su do dana početka primene ove odluke
ispunjavali uslove da budu uključeni u obračun dopunskog kapitala,
banka može da uključi u elemente dopunskog kapitala iz tačke 27. stav
1. odredbe pod 1) i 2) do 31. decembra 2018. godine.
Od 1. januara 2019. godine uplaćene preferencijalne
kumulativne akcije, hibridne instrumente i subordinirane obaveze iz
stava 4. ove tačke, banka može da uključi u elemente dopunskog kapitala
iz tačke 27. stav 1. odredbe pod 1) i 2) ove odluke na sledeći način:
- do 31. decembra 2019. godine najviše do 80% njihovog iznosa;
- do 31. decembra 2020. godine najviše do 60% njihovog iznosa;
- do 31. decembra 2021. godine najviše do 40% njihovog iznosa;
- do 31. decembra 2022. godine najviše do 20% njihovog iznosa;
- od 1. januara 2023. godine 0% njihovog iznosa.
460. Banka je dužna da potrebnu rezervu za procenjene
gubitke po bilansnoj aktivi i vanbilansnim stavkama banke, koja se
izračunava u skladu sa odlukom kojom se uređuje klasifikacija bilansne
aktive i vanbilansnih stavki banke, uključuje u obračun adekvatnosti
kapitala u skladu s tačkom 13. stav 1. odredba pod 13) ove odluke - do
31. decembra 2018. godine.
Odbitnu stavku iz tačke 13. stav 1. odredba pod 5)
banka može utvrđivati, gde je to primenljivo, za potrebe konsolidovanog
izveštavanja, kao i u skladu s propisima kojim se regulišu dobrovoljni
penzijski fondovi i penzijski planovi.
461. Banka može do dana pristupanja Evropskoj uniji
dodeljivati ponder rizika izloženostima prema Republici Srbiji i
Narodnoj banci Srbije, kao i izloženostima prema državama članicama
Evropske unije i njihovim centralnim bankama koje su izražene i
izmiruju se u valuti bilo koje države članice, na isti način na koji
dodeljuje ponder rizika izloženostima prema ovim licima koje su
izražene i izmiruju se u njihovim nacionalnim valutama.
462. Do donošenja posebnog zakona kojim će se urediti
sekjuritizacija, banke ne mogu da obavljaju poslove inicijatora,
sponzora ili inicijalnog zajmodavca u sekjuritizaciji.
463. Banka je dužna da testira primenu odredaba ove
odluke kako bi bila spremna da svoje poslovanje u potpunosti uskladi s
tim odredbama. O rezultatima testiranja iz stava 1. ove tačke banka će
obavestiti Narodnu banku Srbije dostavljanjem izveštaja propisanih
odlukom kojom se uređuje izveštavanje o adekvatnosti kapitala banke,
prema stanju na dan 31. decembra 2016. godine, i to najkasnije do 20.
aprila 2017. godine.
464. Do dana pristupanja Republike Srbije Evropskoj
uniji banka ne može da obračuna manji kapitalni zahtev za devizni rizik
u slučajevima pozicija u visoko korelisanim valutama u skladu s tačkom
367. ove odluke.
465. Do dana pristupanja Republike Srbije Evropskoj
uniji banka ne može iz obračuna kapitalnih zahteva za specifični
cenovni rizik izuzeti pozicije u berzanskim indeksima kojima se trguje
na berzanskom tržištu i koji predstavljaju široko diversifikovane
indekse u skladu s tačkom 354. stav 5. ove odluke.
466. Do dana pristupanja Republike Srbije Evropskoj
uniji međusobni odnos zaštitnih slojeva kapitala i kombinovani zaštitni
sloj kapitala iz tačke 454. primenjivaće se bez zaštitnog sloja
kapitala za globalno sistemski značajnu banku.
467. Prilozi iz ove odluke odštampani su uz ovu odluku i njen su sastavni deo.
468. Danom početka primene ove odluke prestaje da
važi Odluka o adekvatnosti kapitala banke ("Službeni glasnik RS", br.
46/11, 6/13, 51/14 i 85/16).
469. Ova odluka stupa na snagu osmog dana od dana
objavljivanja u "Službenom glasniku Republike Srbije", a primenjuje se
od 30. juna 2017. godine, osim tač. 450. i 451. koje se primenjuju
danom pristupanja Republike Srbije Evropskoj uniji.
Samostalna odredba Odluke o izmenama i dopuni
Odluke o adekvatnosti kapitala banke
("Sl. glasnik RS", br. 103/2018)
10. Ova odluka objavljuje se u "Službenom glasniku Republike Srbije" i
stupa na snagu 1. januara 2019. godine.
Samostalna odredba Odluke o izmeni i dopunama
Odluke o adekvatnosti kapitala banke
("Sl. glasnik RS", br. 88/2019)
6. Ova odluka stupa na snagu osmog dana od dana
objavljivanja u "Službenom glasniku Republike Srbije", a primenjuje se
od 1. jula 2020. godine, osim tačke 4. te odluke, koja se primenjuje od
1. januara 2020. godine.
Samostalna odredba Odluke o izmenama
Odluke o adekvatnosti kapitala banke
("Sl. glasnik RS", br. 67/2020)
2. Ova odluka stupa na snagu osmog dana od dana objavljivanja u "Službenom
glasniku Republike Srbije".
Samostalna odredba Odluke o izmeni
Odluke o adekvatnosti kapitala banke
("Sl. glasnik RS", br. 110/2023)
2. Ova odluka stupa na snagu osmog dana od dana objavljivanja u "Službenom glasniku Republike Srbije", a primenjuje se od 1. januara 2024. godine.
Samostalna odredba Odluke o izmeni
Odluke o adekvatnosti kapitala banke
("Sl. glasnik RS", br. 102/2024)
2. Ova odluka stupa na snagu osmog dana od dana objavljivanja u "Službenom glasniku Republike Srbije".
Samostalna odredba Odluke o izmenama i dopunama
Odluke o adekvatnosti kapitala banke
("Sl. glasnik RS", br. 41/2025)
11. Ova odluka stupa na snagu osmog dana od dana objavljivanja u "Službenom glasniku Republike Srbije", a primenjuje se 1. oktobra 2025. godine, osim tač. 7, 8. i 10. ove odluke, koje se primenjuju od 30. juna 2025. godine.
Prilog 1
FINANSIJSKI DERIVATI
1. Ugovori o kamatnim stopama:
- jednovalutni kamatni svopovi (
single-currency interest rate swaps
);
- bazični svopovi (
basis swaps
);
- kamatni forvard ugovori (
forward rate agreements
);
- kamatni fjučers ugovori (
interest rate futures
);
- kupljene opcije na kamatne stope;
- ostali slični ugovori.
2. Ugovori o stranim valutama i zlatu:
- međuvalutni kamatni svopovi (
cross-currency interest rate swaps
);
- valutni forvard ugovori (
forward foreign-exchange contracts
);
- valutni fjučers ugovori (
currency futures
);
- kupljene valutne opcije;
- ostali slični ugovori;
- ugovori koji se odnose na zlato slični ugovorima iz alineja od prve do pete ovog dela.
3. Ugovori čije su karakteristike slične ugovorima iz
delova 1. i 2. ovog priloga a odnose se na druge predmete ugovora,
uključujući i indekse:
- opcije, fjučers ugovori, svop ugovori, forvard
ugovori i svi drugi ugovori koji se odnose na hartije od vrednosti,
strane valute, kamatne stope, prinose ili druge finansijske derivate,
berzanske indekse ili druge slične instrumente a koji mogu biti
izmireni fizičkom isporukom ili u gotovini;
- opcije, fjučers ugovori, svop ugovori, forvard
ugovori i svi drugi ugovori koji se odnose na robu a treba da budu
izmireni u gotovini ili mogu biti izmireni u gotovini na zahtev jedne
od ugovornih strana;
- opcije, fjučers ugovori, svop ugovori i svi drugi
ugovori koji se odnose na robu a mogu biti izmireni fizičkom isporukom,
pod uslovom da se njima trguje na priznatoj berzi ili preko
multilateralnog sistema trgovanja (
multilateral trading facilities
);
- opcije, fjučers ugovori, svop ugovori, forvard
ugovori i svi drugi ugovori koji se odnose na robu i koji mogu biti
izmireni fizičkom isporukom a nisu obuhvaćeni alinejom trećom ovog
dela, kojima se ne trguje u komercijalne svrhe, koji imaju
karakteristike drugih finansijskih derivata i čije se poravnanje može
vršiti preko priznate klirinške kuće ili su predmet dnevnog odmeravanja
margina;
- finansijski ugovori za razlike (
financial contract for differences
);
- opcije, fjučers ugovori, svop ugovori, forvard
ugovori i svi drugi ugovori koji se odnose na vremenske uslove,
troškove prevoza tereta (
freight rates
), stope inflacije ili
druge ekonomske pokazatelje a koji moraju biti izmireni u gotovini ili
mogu biti izmireni u gotovini na zahtev jedne od ugovornih strana;
- svi drugi finansijski derivati koji se odnose na
imovinu, prava, obaveze, indekse i slične instrumente koji nisu
obuhvaćeni alinejama od prve do šeste ovog dela, kojima se trguje na
priznatoj berzi ili preko multilateralnog sistema trgovanja (
multilateral trading facilities
) i čije se poravnanje vrši preko priznate klirinške kuće ili su predmet dnevnog odmeravanja margina.
Prilog 2
RIZIČNE KATEGORIJE ZA SPECIJALIZOVANO KREDITIRANJE
Tabela 1  Rizične kategorije za izloženosti po osnovu projektnog finansiranja
Rizična kategorija 1
Rizična kategorija 2
Rizična kategorija 3
Rizična kategorija 4
Kriterijum/ocena
Veoma dobar
Dobar
Zadovoljavajući
Slab
Finansijsko stanje
Tržišni uslovi
Nekoliko
konkurentnih dobavljača ili značajna i trajna prednost što se tiče
lokacije, troškova ili tehnologije; tražnja je visoka i rastuća
Nekoliko
konkurentnih dobavljača ili natprosečna prednost što se tiče lokacije,
troškova ili tehnologije, ali se ne može sa sigurnošću utvrditi da je
trajnog karaktera; tražnja je visoka i stabilna
Projekat nema prednost što se tiče lokacije, troškova ili tehnologije; tražnja je zadovoljavajuća i stabilna
Projekat je ispod proseka što se tiče lokacije, troškova ili tehnologije; tražnja je slaba i opadajuća
Finansijski pokazatelji
Pokriće duga poslovnim dobitkom (
debt service coverage ratio
- DSCR), pokriće duga neto sadašnjom vrednošću novčanih tokova po osnovu projekta u periodu do dospeća kredita (
loan life coverage ratio
- LLCR), pokriće duga neto sadašnjom vrednošću novčanih tokova po osnovu projekta tokom veka trajanja projekta (
project life coverage ratio
- PLCR) i odnos duga i kapitala
Veoma dobri finansijski pokazatelji imajući u vidu rizičnost projekta; najrigoroznije ekonomske pretpostavke
Veoma dobri finansijski pokazatelji imajući u vidu rizičnost projekta; rigorozne ekonomske pretpostavke
Prosečni finansijski pokazatelji imajući u vidu rizičnost projekta
Slabi finansijski pokazatelji imajući u vidu rizičnost projekta
Stres testovi
(analiza projekta u vanrednim uslovima)
Projekat omogućava ispunjavanje finansijskih obaveza u trajnijim i ekstremnim stresnim ekonomskim ili sektorskim uslovima
Projekat
omogućava ispunjavanje finansijskih obaveza u prosečno stresnim
ekonomskim ili sektorskim uslovima; nastupanje statusa neizmirenja
obaveza po osnovu projekta očekuje se samo u izuzetno nepovoljnim
ekonomskim uslovima
Projekat
je osetljiv na stresne uslove koji nisu neuobičajeni za privredni
ciklus i može da dospe u status neizmirenja obaveza u uslovima normalne
ekonomske recesije
Projekat će verovatno dospeti u status neizmirenja obaveza ako se uskoro ne poboljšaju uslovi
Finansijska struktura
Ročnost kredita u odnosu na trajanje projekta
Trajanje projekta je znatno duže od ročnosti kredita
Trajanje projekta je duže od ročnosti kredita
Trajanje projekta je duže od ročnosti kredita
Trajanje projekta nije duže od ročnosti kredita
Plan otplate
Anuitetna otplata kredita
Anuitetna otplata kredita
Pretežno anuitetna otplata kredita, ali sa otplatom u znatnom iznosu na kraju perioda dospeća kredita
Otplata kredita u celini ili najvećim delom na kraju perioda dospeća kredita
Političko okruženje i pravna sigurnost
Rizik zemlje, uključujući i rizik transfera, imajući u vidu vrstu projekta i tehnike ublažavanja rizika
Veoma nizak nivo rizika, uz primenu veoma kvalitetnih tehnika ublažavanja rizika ako su neophodne
Nizak nivo rizika, uz primenu kvalitetnih tehnika ublažavanja rizika ako su neophodne
Umeren nivo rizika, uz primenu uobičajenih tehnika ublažavanja rizika
Visok nivo rizika, bez primene tehnika ublažavanja rizika ili uz primenu ovih tehnika koje nisu dovoljne
Rizik više sile
Nizak nivo rizika
Prihvatljiv nivo rizika
Uobičajena zaštita od rizika
Značajan rizik, koji nije u potpunosti ublažen
Podrška države i dugoročni značaj projekta za zemlju
Projekat je strateški značajan za zemlju (po mogućstvu izvozno orijentisan) i postoji snažna podrška države
Projekat se smatra značajnim za zemlju i postoji značajna podrška države
Projekat nije strateški značajan, ali zemlji donosi nesumnjivu korist; podrška države nije eksplicitna
Projekat nije ključno značajan za zemlju; podrška države je slaba ili ne postoji
Stabilnost zakonodavnog i regulatornog okruženja (rizik promene propisa)
Povoljno i stabilno zakonodavno i regulatorno okruženje posmatrano na dugi rok
Povoljno i stabilno zakonodavno i regulatorno okruženje posmatrano na srednji rok
Promene zakona i drugih propisa se mogu predvideti s prihvatljivim nivoom pouzdanosti
Postojeće ili buduće promene zakona i drugih propisa mogu uticati na projekat
Davanje neophodnih podsticaja i saglasnosti za primenu izuzeća od određenih nacionalnih propisa
Veoma dobro
Dobro
Zadovoljavajuće
Nezadovoljavajuće
Realizacija ugovora, sredstava obezbeđenja i garancija
Sigurna realizacija ugovora, sredstava obezbeđenja i garancija
Sigurna realizacija ugovora, sredstava obezbeđenja i garancija
Očekuje se realizacija ugovora, sredstava obezbeđenja i garancija iako postoje određeni problemi koji nisu od velikog značaja
Postoje nerešena ključna pitanja u vezi sa realizacijom ugovora, sredstava obezbeđenja i garancija
Karakteristike projekta
Rizik tehnologije i dizajna
U potpunosti provereni tehnologija i dizajn
U potpunosti provereni tehnologija i dizajn
Tehnologija
i dizajn provereni, potencijalni problemi iz inicijalne faze ublažavaju
se dobrim planom realizacije celokupnog projekta
Tehnologija i dizajn neprovereni, postoje nerešena pitanja što se tiče tehnologije i/ili je dizajn složen
Rizik izgradnje
Dozvole i lokacija
Dobijene su sve dozvole
Još se čekaju neke dozvole, ali se njihovo dobijanje smatra izvesnim
Neke dozvole se još čekaju, ali je proces njihovog dobijanja jasno definisan i smatra se rutinskim
Ključne
dozvole još nisu dobijene, a proces njihovog dobijanja ne smatra se
rutinskim; mogu se pojaviti značajni dodatni zahtevi
Vrsta ugovora o građenju
Izgradnja "ključ u ruke", sa unapred utvrđenom cenom i rokom određenim u ugovoru o građenju
Izgradnja "ključ u ruke", sa unapred utvrđenom cenom i rokom određenim u ugovoru o građenju
Izgradnja "ključ u ruke", sa unapred utvrđenom cenom i rokom određenim u ugovoru o građenju, jedan ili nekoliko preduzimača
Nije
ugovorena ili je samo delimično ugovorena izgradnja "ključ u ruke" sa
unapred utvrđenom cenom u ugovoru o građenju i/ili veliki broj
preduzimača
Garancije za dobro izvršenje posla
Plaćanje
značajnih iznosa štete obezbeđeno je finansijskim sredstvima
obezbeđenja i/ili postoji jaka garancija lica sa izuzetno dobrim
finansijskim stanjem
Plaćanje
značajnih iznosa štete obezbeđeno je finansijskim sredstvima
obezbeđenja i/ili postoji jaka garancija lica s dobrim finansijskim
stanjem
Plaćanje
odgovarajućih iznosa štete obezbeđeno je finansijskim sredstvima
obezbeđenja i/ili postoji jaka garancija lica s dobrim finansijskim
stanjem
Neadekvatno plaćanje šteta zbog nepostojanja finansijskih sredstava obezbeđenja ili postoji slaba garancija
Finansijsko stanje i dosadašnje iskustvo preduzimača u sličnim projektima
Veoma dobro
Dobro
Zadovoljavajuće
Nezadovoljavajuće
Rizik poslovanja
Karakteristike ugovora o izvođenju radova i održavanju
Čvrst
dugoročni ugovor, ako je moguće sa odredbama o stimulacijama u vezi sa
izvršenjem posla i/ili namenski izdvojena sredstva za realizaciju
ugovora
Dugoročni ugovor i/ili namenski izdvojena sredstva za realizaciju ugovora
Ugovor sa ograničenjima i/ili namenski izdvojen deo sredstva za realizaciju ugovora
Ne postoji ugovor; rizik visokih troškova poslovanja nije u potpunosti ublažen
Stručnost izvođača radova, njegovo dosadašnje iskustvo i finansijsko stanje
Veoma dobra, ili je obezbeđena tehnička pomoć od investitora
Dobra
Prihvatljiva
Nezadovoljavajuća, ili je reč o lokalnom izvođaču radova čije poslovanje zavisi od lokalnih vlasti
Rizik kupoprodaje
Postoji ugovorna odredba o obavezi plaćanja u slučaju odustajanja od kupovine ili unapred utvrđena ugovorena cena
Veoma
dobra kreditna sposobnost kupca; zaštitne odredbe o raskidu ugovora;
period za koji je ugovor zaključen je znatno duži od perioda u kome dug
dospeva za naplatu
Dobra
kreditna sposobnost kupca; zaštitne odredbe o raskidu ugovora; period
za koji je ugovor zaključen je duži od perioda u kome dug dospeva za
naplatu
Prihvatljivo
finansijsko stanje kupca; standardne odredbe o raskidu ugovora; period
za koji je ugovor zaključen usklađen je s periodom u kome dug dospeva
za naplatu
Loše
finansijsko stanje kupca; neadekvatne odredbe o raskidu ugovora; period
za koji je ugovor zaključen kraći je od perioda u kome dug dospeva za
naplatu
Ne postoji ugovorna odredba o obavezi plaćanja u slučaju odustajanja od kupovine ili unapred utvrđena cena
Projektom
se stvaraju dobra ili pružaju usluge značajni za svetsko tržište, koji
se mogu brzo naplatiti po projektovanim cenama, čak i u uslovima nižih
stopa rasta tržišta od istorijskih
Projektom
se stvaraju dobra ili pružaju usluge značajni za regionalno tržište,
koji će biti naplaćeni po projektovanim cenama pri istorijskoj stopi
rasta tržišta
Dobra projekta prodaju se na ograničenom tržišnom segmentu po cenama nižim od projektovanih
Tražnja
za dobrima i uslugama projekta ograničena je na jednog ili manji broj
kupaca, ili za njih ne postoji organizovano tržište
Rizik snabdevanja
Rizik cene, obima i transporta sirovina, prethodno poslovanje dobavljača i njegovo finansijsko stanje
Dugoročni ugovor o isporuci s dobavljačem veoma dobrog finansijskog stanja
Dugoročni ugovor o isporuci s dobavljačem dobrog finansijskog stanja
Dugoročni ugovor o isporuci s dobavljačem dobrog finansijskog stanja - postoji određeni stepen cenovnog rizika
Kratkoročni
ugovor o isporuci ili dugoročni ugovor o isporuci s dobavljačem lošeg
finansijskog stanja - postoji određeni stepen cenovnog rizika
Rizik rezervi
Postoje
rezerve koje je proverilo i potvrdilo nezavisno lice, koje su formirane
na nivou koji je znatno iznad procenjenih zahteva tokom trajanja
projekta
Postoje
rezerve koje je proverilo i potvrdilo nezavisno lice, koje su formirane
na nivou koji je iznad procenjenih zahteva tokom trajanja projekta
Utvrđene rezerve mogu adekvatno obezbediti projekat do dospeća duga
Projekat se u izvesnoj meri oslanja na potencijalne i nerazvijene rezerve
Snaga investitora (glavni finansijer projekta)
Dosadašnje poslovanje investitora, njegovo finansijsko stanje i iskustvo u zemlji/sektoru
Veoma dobar investitor s veoma dobrim dosadašnjim poslovanjem i finansijskim stanjem
Dobar investitor s dobrim dosadašnjim poslovanjem i finansijskim stanjem
Odgovarajući investitor sa zadovoljavajućim dosadašnjim poslovanjem i dobrim finansijskim stanjem
Slab investitor bez prethodnog iskustva ili s problematičnim dosadašnjim poslovanjem i/ili finansijskim teškoćama
Podrška
investitora dokumentovana vlasničkim ulaganjima, ugovorenim odredbama o
vlasništvu i podsticajima za ulaganje dodatnih neophodnih sredstava
Veoma snažna podrška; projekat je strateški izuzetno značajan za investitora (osnovna delatnost - deo dugoročne strategije)
Dobra podrška; projekat je strateški značajan za investitora (osnovna delatnost - deo dugoročne strategije)
Zadovoljavajuća podrška; projekat je značajan za investitora (osnovna delatnost)
Ograničena podrška; projekat nije od velikog značaja za dugoročnu strategiju ili osnovnu delatnost investitora
Kvalitet zaštite
Prenos potraživanja ili povlačenje sredstava s računa
Sveobuhvatno
U najvećoj meri
Prihvatljivo
Nepotpuno
Zaloga sredstava, uzimajući u obzir pravo prvenstva, njihov kvalitet, vrednost i likvidnost
Prvi isplatni red u odnosu na celokupnu imovinu neophodnu za sprovođenje projekta
Drugi isplatni red u odnosu na celokupnu imovinu neophodnu za sprovođenje projekta
Prihvatljivo pravo prvenstva naplate u odnosu na celokupnu imovinu neophodnu za sprovođenje projekta
Nedovoljno
obezbeđenje za zajmodavce; ne postoji, ili nije odgovarajuća, ugovorna
odredba koja štiti zajmodavca od dodatnog zaduživanja dužnika sa
zalogom na istoj imovini
Kontrola
zajmodavca nad novčanim tokovima (npr. korišćenje viška gotovine za
prevremenu otplatu duga ili kao dodatno obezbeđenje za zajmodavce;
nezavisni namenski računi - essrow računi)
Veoma dobra
Dobra
Uobičajena
Slaba
Zaštitni
karakter ugovornih odredaba (prevremena otplata duga pod određenim
uslovima; odloženo plaćanje; otplata sa opadajućim anuitetima i sl.)
Veoma dobre ugovorne odredbe za tu vrstu projekta;
ne postoji mogućnost dodatnog zaduživanja po osnovu projekta
Dobre ugovorne odredbe za tu vrstu projekta;
postoji mogućnost veoma ograničenog dodatnog zaduživanja po osnovu projekta
Uobičajene ugovorne odredbe za tu vrstu projekta;
postoji mogućnost dodatnog zaduživanja po osnovu projekta
Neadekvatne ugovorne odredbe za tu vrstu projekta;
postoji mogućnost neograničenog dodatnog zaduživanja po osnovu projekta
Rezerve (servisiranje duga, izvođenje radova i održavanje, obnavljanje i zamena, nepredviđeni događaji itd.)
Period
pokrića rezervama duži je od prosečnog perioda pokrića; rezerve su u
celini formirane iz gotovine ili akreditiva banke s veoma dobrim
rejtingom
Prosečan period pokrića rezervama; rezerve su u celini formirane
Prosečan period pokrića rezervama; rezerve su u celini formirane
Period pokrića rezervama kraći je od prosečnog perioda pokrića; rezerve se formiraju iz tokova gotovine iz poslovnih aktivnosti
Tabela 2 - Rizične kategorije za izloženosti po osnovu finansiranja nepokretnosti na osnovu kojih se ostvaruje prihod
Rizična kategorija 1
Rizična kategorija 2
Rizična kategorija 3
Rizična kategorija 4
Kriterijum/ocena
Veoma dobar
Dobar
Zadovoljavajući
Slab
Finansijsko stanje
Tržišni uslovi
Ponuda
i tražnja za vrstama nepokretnosti koje su predmet finansiranja i
njihovom lokacijom trenutno su u ravnoteži; broj konkurentnih
nepokretnosti koje se pojavljuju na tržištu jednak je predviđenoj
tražnji ili je niži od nje
Ponuda
i tražnja za vrstama nepokretnosti koje su predmet finansiranja i
njihovom lokacijom trenutno su u ravnoteži; broj konkurentnih
nepokretnosti koje se pojavljuju na tržištu jednak je predviđenoj
tražnji
Tržišni
uslovi su blizu ravnotežnog stanja; konkurentne nepokretnosti
pojavljuju se na tržištu, a postoje i one u fazi planiranja; dizajn i
karakteristike nepokretnosti koja je predmet finansiranja nisu dovoljno
usklađeni sa savremenim tendencijama
Tržišni
uslovi su loši i neizvesno je kada će se poboljšati i vratiti u stanje
ravnoteže; zakupci ne obnavljaju ugovore nakon isteka ugovorenog roka
zakupa; novi uslovi zakupa su nepovoljniji u odnosu na uslove
postojećih zakupa koji ističu
Finansijski pokazatelji
Pokriće duga poslovnim dobitkom (DSCR) smatra se veoma dobrim (ili nije relevantno u fazi izgradnje), a LTV pokazatelj (
loan to value
)
smatra se niskim za datu vrstu nepokretnosti; ako postoji sekundarno
tržište, transakcija je zaključena u skladu s tržišnim standardima
DSCR
pokazatelj je zadovoljavajući ili nije relevantan u fazi izgradnje, a
LTV pokazatelj je dobar; ako postoji sekundarno tržište, transakcija je
zaključena u skladu s tržišnim standardima
DSCR pokazatelj se pogoršao i njegovo smanjenje je uticalo na povećanje LTV pokazatelja
DSCR pokazatelj se znatno pogoršao i njegov LTV pokazatelj je znatno ispod standarda za odobravanje novih kredita
Stres testovi
(analiza nepokretnosti u vanrednim uslovima)
Struktura
izvora sredstava i obaveza (uključujući i potencijalne obaveze) po
osnovu nepokretnosti omogućavaju izmirivanje finansijskih obaveza u
ekstremnim ekonomskim uslovima
Struktura
izvora sredstava i obaveza (uključujući i potencijalne obaveze) po
osnovu nepokretnosti omogućavaju izmirivanje finansijskih obaveza u
dužem periodu finansijskog stresa; nastupanje statusa neizmirenja
obaveza očekuje se samo u izuzetno nepovoljnim ekonomskim uslovima
Tokom
perioda ekonomske recesije doći će do pada prihoda od nepokretnosti,
što će ograničiti mogućnost finansiranja kapitalnih ulaganja i znatno
povećati rizik nastupanja statusa neizmirenja obaveza
Finansijsko stanje je problematično i verovatno će nastupiti status neizmirenja obaveza ako se uskoro ne poboljšaju uslovi
Projekcije novčanih tokova
Za završenu nepokretnost i stabilne uslove
Ugovori
o zakupu nepokretnosti su zaključeni na duži rok s kreditno sposobnim
zakupcima i rokovi zakupa se razlikuju; podaci iz prethodnog perioda
pokazuju da zakupci obnavljaju zakup nakon isteka ugovorenog roka;
stopa neiskorišćenosti je niska; troškovi u vezi sa održavanjem,
osiguranjem, bezbednošću i porezima su predvidivi
Najveći
broj ugovora o zakupu nepokretnosti je zaključen na duži rok, sa
zakupcima različite kreditne sposobnosti; uobičajen broj zakupaca ne
obnavlja zakup nakon isteka ugovorenog roka; stopa neiskorišćenosti je
niska; troškovi u vezi sa održavanjem, osiguranjem, bezbednosti i
porezima su predvidivi
Najveći
broj ugovora o zakupu nepokretnosti je zaključen na srednji rok, sa
zakupcima različite kreditne sposobnosti; prihvatljiv broj zakupaca ne
obnavlja zakup nakon isteka ugovorenog roka; stopa neiskorišćenosti je
prihvatljiva; troškovi su relativno predvidivi, ali se menjaju zavisno
od prihoda
Ugovori o
zakupu nepokretnostima su zaključeni na različite rokove sa zakupcima
različite kreditne sposobnosti; zakupci se često menjaju nakon isteka
ugovorenih rokova; troškovi pripreme prostora za nove zakupce su visoki
Za završenu nepokretnost i uslove koji nisu stabilni
Aktivnosti izdavanja nepokretnosti su u skladu s projekcijama ili ih prevazilaze; očekuje se stabilizacija u bliskoj budućnosti
Aktivnosti izdavanja nepokretnosti su u skladu s projekcijama ili ih prevazilaze; očekuje se stabilizacija u bliskoj budućnosti
Aktivnosti
izdavanja nepokretnosti su u najvećoj meri u skladu s projekcijama, ali
se ne očekuje stabilizacija u bliskoj budućnosti
Visina
tržišnih zakupnina nije u skladu sa očekivanjima; uprkos dostizanja
ciljne stope iskorišćenosti, priliv gotovine nije dovoljan zbog
nezadovoljavajućih, niskih prihoda
Za nepokretnost u fazi izgradnje
Nepokretnost
je u potpunosti unapred izdata u zakup, u periodu do dospeća kredita,
ili je unapred prodata kupcu sa investicionim rangom, ili se zajmodavac
sa investicionim rangom obavezao banci da preuzme finansiranje
Nepokretnost
je u potpunosti unapred izdata u zakup ili prodata kupcu s dobrom
kreditnom sposobnošću, ili se zajmodavac s dobrom kreditnom sposobnošću
obavezao banci da preuzme finansiranje
Aktivnost
izdavanja nepokretnosti je u okviru projekcija, ali nepokretnost ne
može biti izdata u zakup unapred; osim banke, ne postoji drugi
zajmodavac s dobrom kreditnom sposobnošću koji se obavezao da obezbedi
finansiranje
Vrednost
nepokretnosti se smanjuje usled prekoračenja projektovanih troškova,
pogoršanja tržišnih uslova, raskida ugovora sa zakupcima ili drugih
faktora; mogući problemi sa zajmodavcem ili drugim licem koje
obezbeđuje stalno finansiranje
Karakteristike nepokretnosti
Lokacija
Lokacija nepokretnosti je atraktivno mesto koje odgovara potrebama zakupca, odnosno kupca
Lokacija nepokretnosti je atraktivno mesto koje odgovara potrebama zakupca, odnosno kupca
Lokacija nepokretnosti nije dovoljno konkurentna
Postoje ozbiljne teškoće u vezi s lokacijom nepokretnosti
Dizajn i karakteristike
Nepokretnost
je poželjna zahvaljujući svom dizajnu, kvalitetu i načinu održavanja i
izuzetno je konkurentna u odnosu na nove nepokretnosti
Nepokretnost
je odgovarajuća zahvaljujući svom dizajnu, kvalitetu i načinu
održavanja i konkurentna je u odnosu na nove nepokretnosti
Dizajn, kvalitet i način održavanja nepokretnosti su zadovoljavajući
Postoje slabosti u dizajnu, kvalitetu i načinu održavanja nepokretnosti
Za nepokretnost u fazi izgradnje
Budžet
za izgradnju je pažljivo utvrđen i potpuno adekvatan, a mogućnost
nastanka havarija je ograničena; izvođači su visoko kvalifikovani
Budžet
za izgradnju je pažljivo utvrđen i potpuno adekvatan, a mogućnost
nastanka havarija je ograničena; izvođači su visoko kvalifikovani
Budžet za izgradnju je adekvatan i izvođači imaju prosečne kvalifikacije
Sredstva
utvrđena budžetom za izgradnju su nedovoljna ili je budžet nerealan
zbog mogućnosti nastanka havarija; izvođači mogu biti nedovoljno
kvalifikovani
Snaga investitora (glavnog finansijera nepokretnosti/nosioca projekta)
Finansijsko stanje i spremnost pružanja podrške
Investitor
je dao izuzetno veliki udeo u novcu pri izgradnji ili kupovini
nepokretnosti; investitor ima znatna sredstva i ograničen iznos obaveza
(uključujući i potencijalne obaveze); nepokretnosti koje su predmet
finansiranja investitora su diversifikovane po geografskim oblastima
ili prema vrsti
Investitor
je dao znatan udeo u novcu pri izgradnji ili kupovini nepokretnosti;
finansijsko stanje investitora omogućava mu pružanje podrške
finansiranju nepokretnosti u slučaju nedovoljnog priliva gotovine;
nepokretnosti koje su predmet finansiranja investitora nalaze se u više
geografskih oblasti
Udeo
investitora nije znatan ili je u nenovčanom obliku; investitor
raspolaže prosečnim finansijskim sredstvima ili finansijskim sredstvima
ispod proseka
Investitor ne raspolaže s dovoljno sredstava ili nije spreman da pruži podršku finansiranju nepokretnosti
Reputacija i dosadašnje iskustvo sa sličnim nepokretnostima
Iskusno
rukovodstvo i visok kvalitet investitora; veoma dobra reputacija i
uspešno i dugotrajno prethodno poslovanje sa sličnim nepokretnostima
Odgovarajuće iskustvo i kvalitet rukovodstva i investitora; uspešno prethodno poslovanje sa sličnim nepokretnostima
Zadovoljavajuće iskustvo i kvalitet rukovodstva i investitora; dosadašnje iskustvo nije razlog za ozbiljnu zabrinutost
Neefikasno
rukovodstvo i nezadovoljavajući kvalitet investitora; problemi u
rukovođenju i poslovanju investitora u prošlosti dovodili su do teškoća
u upravljanju nepokretnostima
Odnosi sa značajnim učesnicima na tržištu nepokretnosti
Veoma dobri odnosi s vodećim učesnicima, kao što su posrednici kod izdavanja u zakup i prodaje nepokretnosti
Dobri odnosi s vodećim učesnicima, kao što su posrednici kod izdavanja u zakup i prodaje nepokretnosti
Zadovoljavajući
odnosi sa posrednicima kod izdavanja u zakup i prodaje nepokretnosti i
drugim licima koja pružaju značajne usluge u vezi s nepokretnostima
Nezadovoljavajući
odnosi sa posrednicima kod izdavanja u zakup i prodaje nepokretnosti
i/ili drugim licima koja pružaju značajne usluge u vezi s
nepokretnostima
Kvalitet zaštite
Prvenstvo naplate iz založene imovine
Zaloga prvog reda
Zaloga prvog reda
Zaloga prvog reda
Pravo zajmodavca da se namiri iz vrednosti založene imovine je ograničeno
Prenos prava na naplatu zakupnine (za projekte date u zakup na dugi rok)
Pravo
naplate zakupnina preneto je na zajmodavca; postoji ažurirana
evidencija o zakupcima (npr. spisak zakupaca sa iznosom zakupnine i
datumom isteka zakupa, kao i kopije ugovora o zakupu nepokretnosti)
koja olakšava obaveštavanje zakupaca o plaćanju zakupnina neposredno
zajmodavcu
Pravo
naplate zakupnina preneto je na zajmodavca; postoji ažurirana
evidencija o zakupcima (npr. spisak zakupaca sa iznosom zakupnine i
datumom isteka zakupa, kao i kopije ugovora o zakupu nepokretnosti)
koja olakšava obaveštavanje zakupaca o plaćanju zakupnina neposredno
zajmodavcu
Pravo
naplate zakupnina preneto je na zajmodavca; postoji ažurirana
evidencija o zakupcima (npr. spisak zakupaca sa iznosom zakupnine i
datumom isteka zakupa, kao i kopije ugovora o zakupu nepokretnosti)
koja olakšava obaveštavanje zakupaca o plaćanju zakupnina neposredno
zajmodavcu
Pravo naplate zakupnina nije preneto na zajmodavca ili ne postoje informacije neophodne za obaveštavanje zakupaca
Kvalitet pokrića osiguranjem
Odgovarajući
Odgovarajući
Odgovarajući
Ispod standarda
Tabela 3 - Rizične kategorije za izloženosti po osnovu objektnog finansiranja
Rizična kategorija 1
Rizična kategorija 2
Rizična kategorija 3
Rizična kategorija 4
Kriterijum/ocena
Veoma dobar
Dobar
Zadovoljavajući
Slab
Finansijska snaga
Tržišni uslovi
Tražnja
je visoka i rastuća; snažne barijere ulaska na tržište; niska
osetljivost na promene u tehnologiji i ekonomskim uslovima
Tražnja
je visoka i stabilna; postoje izvesne barijere za ulazak na tržište i
određena osetljivost na promene u tehnologiji i ekonomskim uslovima
Tražnja
je odgovarajuća i stabilna; postoji manji broj barijera za ulazak na
tržište i prilična osetljivost na promene u tehnologiji i ekonomskim
uslovima
Tražnja je niska i opadajuća, izuzetno osetljiva na promene u tehnologiji i ekonomskim uslovima, a okruženje je veoma neizvesno
Finansijski pokazatelji (DSCR i LTV pokazatelji)
Veoma
dobri finansijski pokazatelji za vrstu imovine koja služi kao sredstvo
obezbeđenja; veoma rigorozne ekonomske pretpostavke
Veoma
dobri ili dobri finansijski pokazatelji za vrstu imovine koja služi kao
sredstvo obezbeđenja, rigorozne ekonomske pretpostavke
Prosečni finansijski pokazatelji za vrstu imovine koja služi kao sredstvo obezbeđenja
Slabi finansijski pokazatelji za vrstu imovine koja služi kao sredstvo obezbeđenja
Stres testovi
(analiza u vanrednim uslovima)
Stabilni dugoročni prihodi; mogućnost opstanka u ekstremnim stresnim ekonomskim uslovima
Zadovoljavajući
kratkoročni prihodi; verovatnoća nastupanja statusa neizmirenja obaveza
postoji samo u izuzetno nepovoljnim ekonomskim uslovima
Neizvesni
kratkoročni prihodi; novčani tokovi su osetljivi na stresne uslove koji
nisu neuobičajeni za privredni ciklus; status neizmirenja obaveza može
da nastupi i u uslovima normalne ekonomske recesije
Prihodi
su neizvesni, čak i u uobičajenim ekonomskim uslovima; verovatno će
nastupiti status neizmirenja obaveza ako se uslovi uskoro ne poboljšaju
Likvidnost tržišta
Svetsko tržište; imovina je visoko likvidna
Svetsko ili regionalno tržište; imovina je relativno likvidna
Regionalno tržište sa ograničenim mogućnostima trgovanja u kratkom roku, što vodi nižoj likvidnosti
Lokalno tržište; niska likvidnost ili nelikvidnost, naročito u tržišnim segmentima
Političko okruženje i pravna sigurnost
Rizik zemlje, uključujući i rizik transfera
Veoma nizak nivo rizika, uz primenu visokokvalitetnih tehnika ublažavanja rizika ako su neophodne
Nizak nivo rizika, uz primenu kvalitetnih tehnika ublažavanja rizika ako su neophodne
Umeren nivo rizika, uz primenu uobičajenih tehnika
Visok nivo rizika, bez primene tehnika ublažavanja rizika ili uz primenu ovih tehnika koje nisu dovoljne
Pravni i regulatorni rizici
Pravni sistem omogućava efikasnu realizaciju ugovora i sredstava obezbeđenja
Pravni sistem omogućava efikasnu realizaciju ugovora i sredstava obezbeđenja
Pravni sistem omogućava realizaciju ugovora i sredstava obezbeđenja, iako sam postupak duže traje ili je veoma komplikovan
Nezadovoljavajući
ili nestabilan pravni sistem koji znatno usporava realizaciju ugovora i
sredstava obezbeđenja ili ih ne omogućava
Karakteristike transakcije
Finansijski uslovi u odnosu na ekonomski vek imovine
Anuitetni plan otplate/ minimalni iznos jednokratnog plaćanja na kraju perioda dospeća, bez perioda počeka
Značajniji iznos jednokratnog plaćanja na kraju perioda dospeća, ali na prihvatljivom nivou
Visok iznos jednokratnog plaćanja na kraju perioda dospeća, s mogućim periodom počeka
Otplata na kraju perioda dospeća ili veoma visok iznos jednokratnog plaćanja
Rizik poslovanja
Dozvole/saglasnosti
Sve dozvole su dobijene; imovina zadovoljava sve relevantne propise o bezbednosti
Sve dozvole su dobijene ili su u procesu dobijanja; imovina zadovoljava sve relevantne propise o bezbednosti
Većina
dozvola je dobijena ili je u procesu dobijanja, što se smatra
rutinskim; imovina trenutno zadovoljava propise o bezbednosti
Postoje
problemi u dobijanju svih neophodnih dozvola; potrebno je preispitati
deo planirane strukture i/ili planiranog poslovanja
Karakteristike ugovora o izvođenju radova i održavanju
Čvrst
dugoročan ugovor, ako je moguće sa odredbama u vezi sa izvršenjem posla
i/ili namenski izdvojena sredstva za realizaciju ugovora (ako su
potrebna)
Dugoročni IR&O ugovor i/ili namenski izdvojena sredstva za realizaciju ugovora (ako su potrebna)
Ugovor sa ograničenjima i/ili namenski izdvojen deo sredstava za realizaciju ugovora (ako su potrebna)
Ne postoji ugovor; rizik visokih troškova poslovanja nije u potpunosti ublažen
Finansijsko
stanje izvođača radova, prethodno iskustvo u upravljanju vrstom imovine
koja služi kao sredstvo obezbeđenja, mogućnost ponovnog plasmana nakon
isteka ugovorenog korišćenja
Veoma dobro prethodno iskustvo i velika mogućnost ponovnog plasmana na tržištu
Dobro prethodno iskustvo i mogućnost ponovnog plasmana na tržištu
Loše ili nedovoljno prethodno iskustvo i neizvesnost što se tiče mogućnosti ponovnog plasmana na tržištu
Bez prethodnog iskustva ili je ono nepoznato; nemogućnost ponovnog plasmana na tržištu
Karakteristike imovine koja služi kao sredstvo obezbeđenja
Tehničke karakteristike, veličina, dizajn i održavanje u poređenju s drugom imovinom na istom tržištu
Značajna
prednost što se tiče dizajna i održavanja; tehničke karakteristike su
standardne, usled čega postoji likvidno tržište za tu imovinu
Dizajn
i održavanje su iznad proseka; tehničke karakteristike su standardne,
sa ograničenim izuzecima, ali takvim da postoji likvidno tržište za tu
imovinu
Prosečan
dizajn i održavanje; tehničke karakteristike su u izvesnoj meri
specifične i mogu biti uzrok užeg tržišta za tu imovinu
Dizajn
i održavanje su ispod proseka; imovina je pri kraju svog veka trajanja;
tehničke karakteristike su vrlo specifične, pa je tržište za tu imovinu
veoma usko
Tržišna vrednost
Tekuća tržišna vrednost je znatno iznad iznosa duga
Tržišna vrednost je umereno veća od iznosa duga
Tržišna vrednost je neznatno veća od iznosa duga
Tržišna vrednost je niža od iznosa duga
Osetljivost vrednosti i likvidnosti imovine na privredne cikluse
Vrednost i likvidnost imovine su relativno neosetljive na privredne cikluse
Vrednost i likvidnost imovine su osetljive na privredne cikluse
Vrednost i likvidnost imovine su prilično osetljive na privredne cikluse
Vrednost i likvidnost imovine su izuzetno osetljive na privredne cikluse
Snaga investitora (glavnog finansijera)
Prethodno
iskustvo u upravljanju vrstom imovine koja služi kao sredstvo
obezbeđenja i mogućnost ponovnog plasmana nakon isteka ugovorenog
perioda korišćenja
Veoma dobro prethodno iskustvo i velika mogućnost ponovnog plasmana na tržištu
Dobro prethodno iskustvo i mogućnost ponovnog plasmana na tržištu
Loše ili nedovoljno prethodno iskustvo i neizvesnost što se tiče mogućnosti ponovnog plasmana na tržištu
Bez prethodnog iskustva ili je ono nepoznato; nemogućnost ponovnog plasmana na tržištu
Dosadašnje poslovanje investitora i njegovo finansijsko stanje
Investitor s veoma dobrim dosadašnjim poslovanjem i finansijskim stanjem
Investitor s dobrim dosadašnjim poslovanjem i finansijskim stanjem
Investitor sa odgovarajućim dosadašnjim poslovanjem i dobrim finansijskim stanjem
Investitor bez prethodnog iskustva ili s problematičnim dosadašnjim poslovanjem i/ili finansijskim teškoćama
Kvalitet zaštite
Kontrola nad imovinom
Ugovorene
odredbe omogućavaju zajmodavcu efektivnu kontrolu nad imovinom (npr.
ugovoreno najviše pravo prvenstva naplate) ili nad pravnim licem u
čijem je ona vlasništvu
Ugovorene
odredbe omogućavaju zajmodavcu efektivnu kontrolu nad imovinom (npr.
ugovoreno pravo prvenstva naplate) ili nad pravnim licem u čijem je ona
vlasništvu
Ugovorene
odredbe omogućavaju zajmodavcu efektivnu kontrolu nad imovinom (npr.
ugovoreno pravo prvenstva naplate) ili nad pravnim licem u čijem je ona
vlasništvu
Ugovor ne obezbeđuje dovoljnu zaštitu zajmodavca i postoji rizik gubitka kontrole nad imovinom
Prava i sredstva koji su na raspolaganju zajmodavcu za praćenje lokacije i stanja imovine
Zajmodavac
je u mogućnosti da prati lokaciju i stanje imovine u bilo koje vreme i
na bilo kom mestu (redovni izveštaji, mogućnost vršenja neposredne
provere)
Zajmodavac je u mogućnosti da prati lokaciju i stanje imovine skoro u svakom trenutku i na svakom mestu
Zajmodavac je u mogućnosti da prati lokaciju i stanje imovine skoro u svakom trenutku i na svakom mestu
Zajmodavac ima ograničenu mogućnost da prati lokaciju i stanje imovine
Osiguranje od štete
Veoma
dobro pokriće osiguranjem, koje uključuje osiguranje od odgovornosti za
štetu pričinjenu trećim licima, kod društava za osiguranje visokog
rejtinga
Dobro
pokriće osiguranjem (koje ne uključuje osiguranje od odgovornosti za
štetu pričinjenu trećim licima) kod društava za osiguranje dobrog
rejtinga
Uobičajeno
pokriće osiguranjem (koje ne uključuje osiguranje od odgovornosti za
štetu pričinjenu trećim licima) kod društava za osiguranje
prihvatljivog rejtinga
Slabo
pokriće osiguranjem (koje ne uključuje osiguranje od odgovornosti za
štetu pričinjenu trećim licima) kod društava za osiguranje lošeg
rejtinga
Tabela 4 - Rizične kategorije za izloženosti po osnovu finansiranja robe
Rizična kategorija 1
Rizična kategorija 2
Rizična kategorija 3
Rizična kategorija 4
Kriterijum/ocena
Veoma dobar
Dobar
Zadovoljavajući
Slab
Finansijsko stanje
Stepen u kome vrednost sredstva obezbeđenja prevazilazi iznos duga
Veoma visok
Visok
Zadovoljavajući
Nizak
Političko okruženje i pravna sigurnost
Rizik zemlje
Ne postoji
Ograničena izloženost riziku zemlje
Izvesna izloženost riziku zemlje
Znatna izloženost riziku zemlje
Ublažavanje rizika zemlje
Veoma snažno:
- čvrsti
off-shore
mehanizmi
- strateška roba
- prvoklasni kupac
Snažno:
-
off-shore
mehanizmi
- strateška roba
- dobar kupac
Prihvatljivo:
-
off-shore
mehanizmi
- delimično strateška roba
- prihvatljiv kupac
Samo delimično:
- bez
off-shore
mehanizama
- roba nije strateška
- slab kupac
Karakteristike robe
Likvidnost i podložnost oštećenjima
Roba se kotira na berzi i može se zaštititi korišćenjem fjučersa ili OTC derivata; roba nije podložna oštećenjima
Roba se kotira na berzi i može se zaštititi korišćenjem OTC derivata; roba nije podložna oštećenjima
Roba se ne kotira na berzi, ali je likvidna; postoji neizvesnost u mogućnosti zaštite; roba nije podložna oštećenjima
Roba
se ne kotira na berzi; likvidnost je ograničena i zavisi od količine
robe i dubine tržišta; ne postoje odgovarajući instrumenti zaštite;
roba je podložna oštećenjima
Snaga investitora (glavnog finansijera)
Finansijsko stanje trgovca
Veoma dobro
Dobro
Odgovarajuće
Loše
Prethodno iskustvo, uključujući i mogućnost upravljanja procesom podrške
Veoma dobro iskustvo sa odgovarajućom vrstom transakcija; izuzetno dobro i uspešno prethodno poslovanje i efikasnost troškova
Dobro iskustvo sa odgovarajućom vrstom transakcija; natprosečno dobro i uspešno prethodno poslovanje i efikasnost troškova
Ograničeno iskustvo sa odgovarajućom vrstom transakcija; prosečno uspešno prethodno poslovanje i efikasnost troškova
Ograničeno prethodno iskustvo ili nepouzdano dosadašnje poslovanje; promenljivi troškovi i dobit
Kontrolni mehanizmi i politike zaštite
Pouzdani standardi za izbor druge ugovorne strane, zaštitu i praćenje
Adekvatni standardi za izbor druge ugovorne strane, zaštitu i praćenje
Ne postoje problemi u dosadašnjem poslovanju ili nisu značajni
Trgovac je ostvario znatne gubitke u dosadašnjem poslovanju
Kvalitet objavljenih finansijskih podataka
Odličan
Dobar
Zadovoljavajući
Postoje nedoslednosti u objavljenim finansijskim podacima ili su nepotpuni
Kvalitet zaštite
Kontrola imovine
Najviše pravo prvenstva naplate omogućava zajmodavcu
kontrolu nad imovinom u bilo koje vreme ako je to potrebno
Najviše pravo prvenstva naplate omogućava zajmodavcu kontrolu nad imovinom u bilo koje vreme ako je to potrebno
U
nekom trenutku tokom procesa dolazi do prestanka kontrole zajmodavca
nad imovinom, ali je to ublaženo dobrim poznavanjem procesa trgovanja
ili postojanjem obaveze trećeg lica
Postoji rizik gubitka kontrole nad imovinom; naplata može biti ugrožena
Osiguranje od štete
Veoma
dobro pokriće osiguranjem, koje uključuje osiguranje od odgovornosti za
štetu pričinjenu trećim licima kod društava za osiguranje visokog
rejtinga
Dobro
pokriće osiguranjem (koje ne uključuje osiguranje od odgovornosti za
štetu pričinjenu trećim licima) kod društava za osiguranje dobrog
rejtinga
Uobičajeno
pokriće osiguranjem (koje ne uključuje osiguranje od odgovornosti za
štetu pričinjenu trećim licima) kod društava za osiguranje
prihvatljivog rejtinga
Slabo
pokriće osiguranjem (koje ne uključuje osiguranje od odgovornosti za
štetu pričinjenu trećim licima) kod društava za osiguranje lošeg
rejtinga
Prilog 3
METODOLOGIJA ZA UTVRĐIVANJE GEOGRAFSKOG POLOŽAJA RELEVANTNIH IZLOŽENOSTI ZA OBRAČUN KONTRACIKLIČNOG ZAŠTITNOG SLOJA KAPITALA
1. Značenje pojmova
Pojedini pojmovi, u smislu ove metodologije, imaju sledeće značenje:
1)
opšta kreditna izloženost
je iznos dela
rizične aktive koji je, za izloženosti iz tačke 443. stav 3. odredba
pod 1) ove odluke, osim za izloženosti po osnovu sekjuritizacije,
izračunat u skladu s tačkom 3. stav 2. te odluke;
2)
izloženost iz knjige trgovanja
je iznos
dela rizične aktive koji je, za izloženosti iz tačke 443. stav 3.
odredba pod 2) ove odluke, izračunat u skladu s tačkom 3. stav 2. te
odluke;
3)
izloženost po osnovu sekjuritizacije
je
iznos dela rizične aktive koji je, za izloženosti iz tačke 443. stav 3.
odredba pod 3) ove odluke, izračunat u skladu s tačkom 3. stav 2. te
odluke;
4)
lokacija
je država u kojoj fizičko, odnosno
pravno lice pretežno boravi, odnosno ima registrovano sedište, a ako
mesto iz kojeg se upravlja poslovanjem pravnog lica nije u državi u
kojoj to lice ima registrovano sedište, lokacija je država u kojoj se
nalazi mesto upravljanja pravnim licem;
5)
mesto prihoda
je država u kojoj se nalazi
imovina koja generiše prihod koji je primarni izvor otplate obaveza u
pogledu izloženosti po osnovu specijalizovanog kreditiranja;
6)
inostrana izloženost
je opšta kreditna izloženost kod koje druga ugovorna strana nema lokaciju u Republici Srbiji;
7)
izloženost po osnovu specijalizovanog kreditiranja
je opšta kreditna izloženost koja ima karakteristike iz tačke 74. stav 2. ove odluke.
2. Geografski položaj opštih kreditnih izloženosti
Sve opšte kreditne izloženosti koje nisu obuhvaćene
st. 2. do 5. ovog dela raspoređuju se prema lokaciji druge ugovorne
strane banke u vezi sa opštom kreditnom izloženošću, druge ugovorne
strane banke koja je izdavalac finansijskog instrumenta koji nije
raspoređen u knjigu trgovanja ili druge ugovorne strane banke u vezi sa
izloženošću pozicijama koje nisu u knjizi trgovanja.
Opšte kreditne izloženosti po osnovu izloženosti
raspoređenih u klasu izloženosti po osnovu ulaganja u otvorene
investicione fondove iz tačke 38. stav 1. odredba pod 15) ove odluke
raspoređuju se prema lokaciji druge ugovorne strane po osnovu odnosne
izloženosti. Ako postoji više od jedne lokacije druge ugovorne strane
po osnovu odnosne izloženosti otvorenog investicionog fonda, na tu
izloženost se može primeniti i drugi stav dela pod 4. Geografski
položaj izloženosti po osnovu sekjuritizacije ove metodologije.
Izloženosti po osnovu specijalizovanog kreditiranja raspoređuju se prema mestu prihoda.
Opšte kreditne izloženosti po osnovu izloženosti
raspoređenih u klasu ostalih izloženosti iz tačke 38. stav 1. odredba
pod 17) ove odluke raspoređuju se kao izloženosti u Republici Srbiji
ako banka ne može da utvrdi ko je druga ugovorna strana.
Sledeće opšte kreditne izloženosti mogu se rasporediti kao izloženosti u Republici Srbiji:
1) izloženosti po osnovu ulaganja u otvorene
investicione fondove iz tačke 38. stav 1. odredba pod 15) ove odluke
ako banka na osnovu dostupnih informacija ne može bez ulaganja
nesrazmernog napora da utvrdi lokaciju druge ugovorne strane ili
lokaciju više drugih ugovornih strana po osnovu odnosnih izloženosti;
2) inostrane izloženosti čiji ukupni iznos nije veći
od 2% ukupnog iznosa opštih kreditnih izloženosti, izloženosti iz
knjige trgovanja i izloženosti po osnovu sekjuritizacije te banke. Pri
obračunu ukupnog iznosa opštih kreditnih izloženosti, izloženosti iz
knjige trgovanja i izloženosti po osnovu sekjuritizacije isključuju se
opšte kreditne izloženosti raspoređene u skladu s odredbom pod 1) ovog
stava i stavom 4. ovog dela.
Banke računaju iznos inostranih izloženosti iz stava
5. odredba pod 2) ovog dela na godišnjem nivou ili češće u slučaju
nastanka događaja koji utiče na finansijsko i ekonomsko stanje banke.
3. Geografski položaj izloženosti iz knjige trgovanja
Izloženosti iz knjige trgovanja raspoređuju se prema
lokaciji izdavaoca finansijskog instrumenta koji je raspoređen u knjigu
trgovanja, tj. druge ugovorne strane u vezi s izloženošću iz knjige
trgovanja.
Za izloženosti iz knjige trgovanja koje podležu
kapitalnim zahtevima u skladu sa Glavom VII, Odeljkom 6. ove odluke,
utvrđuje se geografski položaj množenjem rizične aktive koja se odnosi
na te izloženosti sa količnikom sledećih vrednosti:
1) kapitalnih zahteva u skladu s pristupom
predviđenim Glavom VII, Odeljkom 6. ove odluke, za potportfolije
podeljene prema geografskom položaju;
2) zbirom kapitalnih zahteva utvrđenih u odredbi pod 1) ovog stava za sve geografske položaje.
Banke čiji ukupni iznos izloženosti iz knjige
trgovanja nije veći od 2% njihovih ukupnih opštih kreditnih
izloženosti, izloženosti iz knjige trgovanja i izloženosti po osnovu
sekjuritizacije mogu te izloženosti rasporediti u izloženosti u
Republici Srbiji.
Banke računaju ukupan iznos izloženosti iz stava 3.
ovog dela na godišnjem nivou i češće u slučaju događaja koji utiče na
finansijsko i ekonomsko stanje banke.
4. Geografski položaj izloženosti po osnovu sekjuritizacije
Izloženost po osnovu sekjuritizacije se raspoređuje prema lokaciji druge ugovorne strane odnosnih izloženosti.
Ako postoji više od jedne lokacije druge ugovorne
strane po osnovu odnosne izloženosti kod izloženosti po osnovu
sekjuritizacije, ta izloženost se može rasporediti prema lokaciji druge
ugovorne strane odnosne izloženosti s najvećim učešćem u odnosnim
izloženostima po osnovu sekjuritizacije.
Izloženosti po osnovu sekjuritizacije za koje nisu
dostupne informacije o odnosnim izloženostima po osnovu sekjuritizacije
mogu se rasporediti u izloženosti u Republici Srbiji ukoliko banka na
osnovu dostupnih informacija ne može bez ulaganja nesrazmernog napora
da utvrdi lokaciju druge ugovorne strane odnosnih izloženosti.