Title: PRAVILNIKO POREZU NA DODATU VREDNOST
URL: https://www.paragraf.rs/propisi/pravilnik-o-porezu-na-dodatu-vrednost-pdv.html
Extracted: 2025-07-06T23:12:34.907833
================================================================================

Sve informacije o propisu nađite
OVDE
.
Tweet
Prijavite se na
mailing listu
!
PRAVILNIK
O POREZU NA DODATU VREDNOST
("Sl. glasnik RS", br. 37/2021, 64/2021,  127/2021,  49/2022,  59/2022, 7/2023,  15/2023,  60/2023,  96/2023,  116/2023,  29/2024,  65/2024,  73/2024, 101/2024 i 107/2024)
I UVODNA ODREDBA
Član 1
Ovim pravilnikom bliže se uređuju određena pitanja,
rešenja, odnosno pojmovi iz Zakona o porezu na dodatu vrednost
("Službeni glasnik RS", br. 84/04, 86/04 - ispravka, 61/05, 61/07,
93/12, 108/13, 68/14 - dr. zakon, 142/14, 83/15, 108/16, 113/17, 30/18,
72/19, 153/20, 138/22 i 94/24 - u daljem tekstu: Zakon), a naročito:
1) kriterijumi na osnovu kojih se određuje kada se
predaja dobara na osnovu ugovora o lizingu, odnosno zakupu smatra
prometom dobara iz člana 4. stav 3. tačka 2a) Zakona;
2) uzimanje dobara koja su deo poslovne imovine poreskog obveznika i svaki drugi promet bez naknade iz člana 4. stav 4. Zakona;
3) upotreba dobara i pružanje usluga iz člana 5. stav 4. Zakona;
4) prenos celokupne ili dela imovine, sa ili bez naknade, ili kao ulog iz člana 6. stav 1. tačka 1) Zakona;
5) postupak zamene dobara u garantnom roku iz člana 6. stav 1. tačka 2) Zakona;
6) uobičajene količine poslovnih uzoraka iz člana 6. stav 1. tačka 3) Zakona;
7) reklamni materijal i drugi pokloni manje vrednosti iz člana 6. stav 1. tačka 4) Zakona;
8) sekundarne sirovine i usluge koje su neposredno povezane sa sekundarnim sirovinama iz člana 10. stav 2. tačka 1) Zakona;
9) dobra i usluge iz oblasti građevinarstva iz člana 10. stav 2. tačka 3) Zakona;
10) način i postupak odobravanja poreskog punomoćstva iz člana 10a Zakona;
11) usluge u vezi sa nepokretnostima iz člana 12. stav 6. tačka 1) Zakona;
12) usluge predaje jela i pića za konzumaciju na licu mesta iz člana 12. stav 6. tačka 4) podtačka (5) Zakona;
13) prevozna sredstva iz člana 12. stav 6. tač. 5), 6) i tačka 7) podtačka (8) Zakona;
14) usluge telekomunikacija iz člana 12. stav 6. tačka 7) podtačka (10) Zakona;
15) usluge pružene elektronskim putem iz člana 12. stav 6. tačka 7) podtačka (12) Zakona;
16) kriterijum i pretpostavke za određivanje mesta
sedišta, stalne poslovne jedinice, prebivališta ili boravišta primaoca
usluga iz člana 12. stav 13. Zakona i način njihove primene;
17) način utvrđivanja poreske osnovice kod prometa koji se vrši uz naknadu iz člana 17. Zakona;
18) način utvrđivanja poreske osnovice za prevoz
putnika autobusima koji vrši lice koje nema mesto stvarne uprave u
Republici Srbiji iz člana 18. stav 4. Zakona;
19) način izmene poreske osnovice iz člana 21. Zakona;
20) dobra i usluge iz člana 23. stav 2. tač. 1), 2) 2a), 4)-11) i 15-21) Zakona;
21) način i postupak ostvarivanja poreskih oslobođenja sa pravom na odbitak prethodnog poreza iz člana 24. st. 1. i 2. Zakona;
22) lični prtljag i dokazi da je putnik otpremio dobra u inostranstvo iz člana 24. stav 1. tačka 4) Zakona;
23) način i postupak vraćanja PDV iz člana 24. stav 10. Zakona;
24) dobra i usluge iz člana 25. stav 2. tač. 3), 7), 11), 12), 13), 14), 15) i 18) Zakona;
25) način utvrđivanja i ispravka srazmernog poreskog odbitka iz člana 30. Zakona;
26) način ispravke odbitka prethodnog poreza kod izmene osnovice iz člana 31. Zakona;
27) oprema i objekti za vršenje delatnosti i ulaganja
u te objekte i način sprovođenja ispravke odbitka prethodnog poreza iz
člana 32. Zakona;
28) način utvrđivanja dela prethodnog poreza za
opremu, objekte za vršenje delatnosti i ulaganje u te objekte za koji
se naknadno može steći pravo na odbitak prethodnog poreza iz člana 32a
Zakona;
29) polovna dobra, umetnička dela, kolekcionarska dobra i antikviteti iz člana 36. Zakona;
30) naplata potraživanja za svrhu nastanka poreske obaveze iz člana 36a Zakona;
31) način i postupak dostavljanja obaveštenja o
opredeljenju za obračunavanje PDV za promet investicionog zlata,
sadržina računa i evidencije iz člana 36b Zakona;
32) evidenciona prijava i postupak evidentiranja i brisanja iz evidencije obveznika PDV iz čl. 38. i 38a Zakona;
33) sadržina popisne liste koju sačinjava obveznik
PDV koji je podneo zahtev za brisanje iz evidencije za PDV iz člana 40.
stav 3. Zakona;
34) slučajevi u kojima nema obaveze izdavanja računa
ili mogu da se izostave pojedini podaci u računu, odnosno da se
predvide dodatna pojednostavljenja u vezi sa izdavanjem računa iz člana
42. Zakona;
35) oblik, sadržina i način vođenja evidencije iz člana 46. stav 1. Zakona;
36) oblik i sadržina pregleda obračuna PDV iz člana 46. stav 1. Zakona;
36a) način i postupak promene poreskog perioda iz člana 48. stav 5. Zakona;
37) oblik i sadržina poreske prijave iz člana 50. stav 1. Zakona;
38) postupak ostvarivanja prava na povraćaj PDV iz člana 52. stav 1. Zakona;
39) postupak i uslovi za povraćaj PDV umesto poreskog kredita iz člana 52. stav 3. Zakona;
40) način i postupak refakcije i refundacije PDV iz čl. 53-56a Zakona;
41) dobra i usluge neposredno povezane sa verskom delatnošću iz člana 55. Zakona.
II KRITERIJUMI NA OSNOVU KOJIH SE
ODREĐUJE KADA SE PREDAJA DOBARA NA OSNOVU UGOVORA O LIZINGU, ODNOSNO
ZAKUPU SMATRA PROMETOM DOBARA
Član 2
Predaja dobara na osnovu ugovora o lizingu ili zakupu
(u daljem tekstu: ugovor o lizingu), zaključenog na određeni period, za
pokretne ili nepokretne stvari, kada nijedna od ugovornih strana ne
može jednostrano raskinuti ugovor ili odustati od daljeg izvršenja
ugovora ako se strane pridržavaju ugovornih obaveza, smatra se prometom
dobara iz člana 4. stav 3. tačka 2a) Zakona ako se predaja dobara vrši
na osnovu ugovora koji se, u smislu ovog pravilnika, smatra ugovorom o
lizingu.
Nepokretnim stvarima iz stava 1. ovog člana smatraju se zemljište, objekti i ekonomski deljive celine u okviru objekata.
Član 3
Ugovor o lizingu, u smislu člana 2. ovog pravilnika, je:
1) ugovor o lizingu pokretnih, odnosno nepokretnih stvari kojim je ugovorena potpuna isplata;
2) ugovor o lizingu pokretnih stvari kojim je
ugovorena delimična isplata, ako je u momentu zaključenja tog ugovora
ispunjen najmanje jedan od sledećih uslova:
(1) da primalac lizinga ima pravo otkupa
predmeta lizinga, a osnovni period trajanja ugovora je duži od 80% od
uobičajenog veka trajanja predmeta lizinga;
(2) da je osnovni period trajanja ugovora
jednak ili manji od 80% od uobičajenog veka trajanja predmeta lizinga,
a primalac lizinga ima pravo otkupa predmeta lizinga po ceni nižoj od
neotpisanog dela vrednosti predmeta lizinga;
(3) da primalac lizinga ima pravo da produži
ugovor, a osnovni period trajanja ugovora je duži od 80% od uobičajenog
veka trajanja predmeta lizinga;
3) ugovor o lizingu nepokretnih stvari - objekata i
ekonomski deljivih celina u okviru objekata kojim je ugovorena
delimična isplata ako je u momentu zaključenja tog ugovora ispunjen
najmanje jedan od sledećih uslova:
(1) da primalac lizinga ima mogućnost da
otkupi predmet lizinga, a osnovni period trajanja ugovora je duži od
80% od uobičajenog veka trajanja predmeta lizinga;
(2) da primalac lizinga ima pravo otkupa
predmeta lizinga, a cena po kojoj bi se otkupio predmet lizinga je niža
od neotpisanog dela vrednosti predmeta lizinga;
(3) da primalac lizinga ima pravo da produži
ugovor, a osnovni period trajanja ugovora je duži od 80% od uobičajenog
veka trajanja predmeta lizinga;
(4) da primalac lizinga ima pravo otkupa
predmeta lizinga ili pravo da produži trajanje ugovora, ako je ispunjen
najmanje jedan od sledećih uslova:
- da se rizik od propasti predmeta lizinga
prenosi na primaoca lizinga i da će, u slučaju propasti predmeta
lizinga, primalac lizinga nastaviti sa plaćanjem u skladu sa ugovorom o
lizingu;
- da u slučaju kvara, odnosno oštećenja
predmeta lizinga za koji, u smislu ovog pravilnika, nije odgovoran
primalac lizinga, primalac lizinga ima obavezu dovođenja predmeta
lizinga u pređašnje stanje o sopstvenom trošku, kao i da će nastaviti
sa plaćanjem u skladu sa ugovorom o lizingu;
- da primalac lizinga nastavlja sa plaćanjem
u skladu sa ugovorom o lizingu iako predmet ugovora ne može da se
koristi, bez obzira da li je za to odgovoran.
Primalac lizinga iz stava 1. tačka 3) podtačka (4)
alineja druga ovog člana odgovoran je za kvar, odnosno oštećenje
predmeta lizinga ako je do kvara, odnosno oštećenja predmeta lizinga
došlo upotrebom predmeta lizinga protivno ugovoru ili njegovoj nameni,
bez obzira na to da li je predmet lizinga upotrebljavao primalac
lizinga ili drugo lice kome je primalac lizinga omogućio upotrebu
predmeta lizinga.
Član 4
Ugovor o lizingu kojim je ugovorena potpuna isplata
iz člana 3. stav 1. tačka 1) ovog pravilnika je ugovor kod kojeg je na
početku lizinga sadašnja vrednost minimalnih plaćanja za lizing veća
ili jednaka ukupnoj fer vrednosti predmeta lizinga.
Ugovor o lizingu kojim je ugovorena delimična isplata
iz člana 3. stav 1. tač. 2) i 3) ovog pravilnika je ugovor kod kojeg je
na početku lizinga sadašnja vrednost minimalnih plaćanja za lizing
manja od ukupne fer vrednosti predmeta lizinga.
Ukupnom fer vrednošću predmeta lizinga iz st. 1. i 2.
ovog člana smatra se vrednost koja bi se postigla u transakciji između
lica koja se ne smatraju povezanim licima u skladu sa zakonom kojim se
uređuje porez na dobit pravnih lica.
Ako su u vrednost minimalnih plaćanja za lizing
uračunati i dodatni troškovi (npr. po osnovu osiguranja, servisa,
registracije i dr.), iznos tih troškova ne uzima se u obzir pri
određivanju da li je reč o ugovoru o lizingu kojim je ugovorena potpuna
isplata ili o ugovoru o lizingu kojim je ugovorena delimična isplata.
Član 5
Pravo otkupa predmeta lizinga, u smislu ovog
pravilnika, je pravo primaoca lizinga da nakon isteka osnovnog perioda
trajanja ugovora stekne pravo raspolaganja na predmetu lizinga.
Osnovni period trajanja ugovora, u smislu ovog
pravilnika, je period u kojem nijedna od ugovornih strana ne može
jednostrano raskinuti ugovor ili odustati od daljeg izvršenja ugovora
ako se strane pridržavaju ugovornih obaveza.
Pravo na produženje ugovora, u smislu ovog
pravilnika, je pravo primaoca lizinga da nakon isteka osnovnog perioda
trajanja ugovora produži trajanje ugovora na određeno ili neodređeno
vreme.
Član 6
Neotpisani deo vrednosti predmeta lizinga, u smislu
ovog pravilnika, je deo vrednosti predmeta lizinga utvrđen primenom
linearnog metoda amortizacije na vrednost predmeta lizinga.
Vrednost predmeta lizinga, u smislu ovog pravilnika,
je iznos troškova koje ima davalac lizinga po osnovu nabavke predmeta
lizinga (nabavna cena predmeta lizinga, uključujući i sve sporedne
troškove nabavke predmeta lizinga).
Član 7
Uobičajeni vek trajanja predmeta lizinga, u smislu ovog pravilnika, je:
1) 50 godina - za poslovne zgrade;
2) 50 godina - za stambene zgrade;
3) 40 godina - za zgrade hotela;
4) 25 godina - za druge objekte (npr. fabrike, garaže);
5) 25 godina - za lokal, stan i garažu u objektu;
6) šest godina - za kamione, autobuse, traktore,
kombajne, žetelice, vršalice, proizvodne i građevinske mašine i drugu
opremu, osim za elektronsku opremu;
7) pet godina - za putničke automobile i druga putnička vozila;
8) četiri godine - za televizore, kompjutere i drugu elektronsku opremu.
III UZIMANJE I UPOTREBA DOBARA I DRUGI PROMET DOBARA I USLUGA, BEZ NAKNADE
1. Uzimanje dobara i svaki drugi promet dobara bez naknade
Član 8
Uzimanjem dobara, u smislu člana 4. stav 4. tačka 1)
Zakona, smatra se uzimanje dobara koja su deo poslovne imovine
obveznika PDV za lične potrebe osnivača, vlasnika, zaposlenih ili
drugih lica (u daljem tekstu: sopstvena potrošnja).
Sopstvenom potrošnjom smatra se i manjak dobara, osim
manjka koji se smatra rashodom na koji se ne plaća PDV u skladu sa
Zakonom i manjka koji se može pravdati višom silom ili drugim
opravdanim razlogom (elementarna nepogoda, krađa, saobraćajni udes i
dr.), koji se dokazuje aktom nadležnog organa, odnosno organizacije.
Sopstvenom potrošnjom ne smatra se uzimanje dobara
koja su deo poslovne imovine obveznika PDV za poslovne svrhe tog
obveznika PDV.
Član 9
Svakim drugim prometom dobara bez naknade, u smislu
člana 4. stav 4. tačka 2) Zakona, smatra se svako drugo raspolaganje
dobrima bez naknade, osim besplatnog davanja kataloga, brošura,
lifleta, flajera i sličnih dobara namenjenih informisanju kupaca ili
potencijalnih kupaca o obavljanju delatnosti obveznika PDV.
2. Upotreba dobara i drugo pružanje usluga bez naknade
Član 10
Upotrebom dobara, u smislu člana 5. stav 4. tačka 1)
Zakona, smatra se upotreba dobara koja su deo poslovne imovine
obveznika PDV:
1) za lične potrebe osnivača, vlasnika, zaposlenih ili drugih lica;
2) u neposlovne svrhe obveznika PDV.
Upotrebom dobara iz stava 1. tačka 2) ovog člana
smatra se upotreba dobara koja se ne vrši u cilju povećanja prihoda,
odnosno smanjenja rashoda obveznika PDV koji vrši promet te usluge.
Član 11
Pružanjem usluga, u smislu člana 5. stav 4. tačka 2)
Zakona, smatra se pružanje usluga bez naknade, osim upotrebe dobara iz
člana 10. ovog pravilnika, koje obveznik PDV izvrši:
1) za lične potrebe osnivača, vlasnika, zaposlenih ili drugih lica;
2) u neposlovne svrhe obveznika PDV.
Pružanjem usluga iz stava 1. tačka 2) ovog člana
smatra se pružanje usluga koje se ne vrši u cilju povećanja prihoda,
odnosno smanjenja rashoda obveznika PDV koji vrši promet te usluge.
Član 11a
Odredbe čl. 10. i 11. ovog pravilnika ne odnose se na promet  
  usluga koji strano lice koje nije obveznik PDV vrši bez naknade  
  u Republici Srbiji, već poreski dužnik na svaki promet usluga  
bez naknade tog lica obračunava PDV po propisanoj poreskoj stopi i plaća obračunati PDV u skladu sa Zakonom.
IV PRENOS CELOKUPNE ILI DELA IMOVINE
Član 12
Prenos celokupne imovine kod kojeg se, u smislu člana
6. stav 1. tačka 1) Zakona, smatra da promet dobara i usluga nije
izvršen je prenos celokupne imovine kod:
1) statusne promene privrednog društva, u skladu sa zakonom kojim se uređuju privredna društva;
2) nastavka obavljanja delatnosti preduzetnika u
formi privrednog društva, u skladu sa zakonom kojim se uređuju
privredna društva;
3) prodaje, ulaganja, odnosno besteretnog davanja;
4) nasleđivanja.
Promena pravne forme privrednog društva, u skladu sa
zakonom kojim se uređuju privredna društva, ne smatra se prenosom
celokupne imovine u smislu člana 6. stav 1. tačka 1) Zakona.
Član 13
Prenos dela imovine kod kojeg se, u smislu člana 6.
stav 1. tačka 1) Zakona, smatra da promet dobara i usluga nije izvršen
je prenos dela imovine kao poslovne celine kod:
1) statusne promene privrednog društva, u skladu sa zakonom kojim se uređuju privredna društva;
2) prodaje, ulaganja, odnosno besteretnog davanja;
3) nasleđivanja.
Poslovnom celinom, u smislu stava 1. ovog člana,
smatra se celina čijim se prenosom sticaocu omogućava samostalno
obavljanje delatnosti koju je obavljao prenosilac.
Član 14
Kod prenosa celokupne imovine iz člana 12. stav 1.
tačka 3) ovog pravilnika, odnosno dela imovine iz člana 13. stav 1.
tačka 2) ovog pravilnika prodajom, ulaganjem, odnosno besteretnim
davanjem, smatra se da promet dobara i usluga nije izvršen, nezavisno
od toga da li se imovina ili njen deo prenosi u periodu redovnog
poslovanja ili u toku likvidacije, odnosno stečaja obveznika PDV.
Član 14a
Izuzetno od člana 6. stav 1. tačka 1) Zakona, ako je ugovorom, odnosno odlukom na osnovu koje se vrši prenos imovine ili dela imovine predviđeno da će se na promet dobara i usluga koji čine imovinu ili deo imovine koji se prenosi obračunati PDV u skladu sa Zakonom, smatra se da je taj promet dobara i usluga izvršen.
Na promet dobara i usluga iz stava 1. ovog člana primenjuju se odredbe Zakona i ovog pravilnika (određivanje da li za promet postoji obaveza obračunavanja PDV ili ta obaveza ne postoji, po kojoj se poreskoj stopi oporezuje promet i ko se smatra poreskim dužnikom za promet za koji postoji obaveza obračunavanja PDV i dr.).
V ZAMENA DOBARA U GARANTNOM ROKU
Član 15
Zamena dobara u garantnom roku kod koje se, u smislu
člana 6. stav 1. tačka 2) Zakona, smatra da promet dobara nije izvršen,
jeste zamena dobara u garantnom roku, u skladu sa uslovima iz
garancije, koja se vrši bez naknade.
Zamenom dobara u garantnom roku iz stava 1. ovog
člana ne smatra se zamena rezervnih delova i slično u okviru popravke,
odnosno servisa određenog dobra.
Član 16
Ako se u skladu sa uslovima iz garancije imaocu
garancije vrši zamena dobara u garantnom roku uz obavezu plaćanja dela
naknade, obveznik PDV dužan je da na taj deo naknade obračuna PDV u
skladu sa Zakonom.
VI UOBIČAJENA KOLIČINA POSLOVNIH UZORAKA, REKLAMNI MATERIJAL I DRUGI POKLONI MANJE VREDNOSTI
1. Uobičajena količina poslovnih uzoraka
Član 17
Uobičajenom količinom poslovnih uzoraka, u smislu
člana 6. stav 1. tačka 3) Zakona, koji se bez naknade daju kupcima ili
potencijalnim kupcima, smatra se ona količina poslovnih uzoraka koja je
potrebna da se kupci ili potencijalni kupci upoznaju sa
karakteristikama određenog dobra.
Poslovnim uzorcima iz stava 1. ovog člana smatraju se
dobra koja nisu namenjena prometu, a koja su rezultat poslovanja
obveznika PDV ili koja su neposredno povezana sa obavljanjem njegove
delatnosti, bez obzira da li je na tim dobrima utisnut logotip
obveznika PDV.
Dobra koja se daju kao poslovni uzorci moraju biti
obeležena kao takva, a ako ne mogu biti obeležena kao poslovni uzorci,
moraju biti u obliku i pakovanju različitom od oblika ili pakovanja tih
dobara namenjenih prometu.
Član 18
Uobičajenom količinom poslovnih uzoraka, u smislu
člana 6. stav 1. tačka 3) Zakona, koji se daju za potrebe analize na
osnovu akta nadležnog organa, smatra se količina dobara određena aktom
nadležnog organa.
Poslovnim uzorcima iz stava 1. ovog člana smatraju se
dobra koja su rezultat poslovanja obveznika PDV ili koja su neposredno
povezana sa obavljanjem njegove delatnosti, nezavisno od toga da li su
kao takva namenjena prometu.
2. Reklamni materijal i drugi pokloni manje vrednosti
Član 19
Reklamnim materijalom, u smislu člana 6. stav 1.
tačka 4) Zakona, smatraju se dobra na kojima je odštampan ili utisnut
logotip obveznika PDV, odnosno vizuelno ispoljavanje brenda koji je u
vezi sa delatnošću obveznika PDV, a koja taj obveznik PDV, neposredno
ili posredstvom trećih lica, besplatno daje različitim licima.
Reklamnim materijalom iz stava 1. ovog člana smatraju
se olovke, rokovnici, kalendari, notesi, privesci, kačketi, majice,
kombinezoni, kecelje, rančevi, torbe, upaljači, otvarači za flaše,
podmetači, poslužavnici, čaše, šolje, bokali, pepeljare, kese i druga
dobra čija je pojedinačna tržišna vrednost manja od 2.000 dinara, bez
PDV.
Član 20
Poklonom manje vrednosti, u smislu člana 6. stav 1.
tačka 4) Zakona, smatra se dobro pojedinačne tržišne vrednosti manje od
2.000 dinara, bez PDV, osim dobra koje se smatra reklamnim materijalom
u skladu sa članom 19. ovog pravilnika, koje obveznik daje povremeno
različitim licima (poslovnim partnerima, potencijalnim poslovnim
partnerima, predstavnicima poslovnih partnera i dr.), a da za to ne
postoji pravna obaveza.
Član 21
Ukupna vrednost reklamnog materijala i drugih poklona
manje vrednosti iz čl. 19. i 20. ovog pravilnika u poreskom periodu ne
može biti veća od 0,25% ukupnog prometa obveznika PDV u tom poreskom
periodu.
Ukupnim prometom iz stava 1. ovog člana smatra se
promet dobara i usluga sa i bez prava na odbitak prethodnog poreza,
izvršen na teritoriji Republike Srbije i u inostranstvu, bez PDV.
U ukupan promet iz stava 2. ovog člana ne uračunava
se promet opreme i objekata za vršenje delatnosti, uključujući i
ulaganja u objekte za vršenje delatnosti za koja obveznik PDV naplaćuje
naknadu, bez PDV.
VII SEKUNDARNE SIROVINE I USLUGE NEPOSREDNO POVEZANE SA SEKUNDARNIM SIROVINAMA
1. Sekundarne sirovine
Član 22
Sekundarnim sirovinama, u smislu člana 10. stav 2. tačka 1) Zakona, smatraju se:
1) otpaci i ostaci od metala i njihovih legura, osim od plemenitih metala i njihovih legura;
2) zgura, uključujući i granulisanu, kovarina i ostali otpaci pri proizvodnji gvožđa ili čelika;
3) zgura, pepeo i ostaci koji sadrže metale, arsen
ili jedinjenja metala i arsena, koji ne nastaju pri proizvodnji gvožđa
i čelika;
4) granule i prah, od sirovog gvožđa, manganovog ogledalastog gvožđa, gvožđa ili čelika;
5) otpaci i ostaci od plemenitih metala, metala
platiranih plemenitim metalom i ostali ostaci i otpaci koji sadrže
plemenite metale;
6) otpaci i ostaci hartije ili kartona za ponovnu preradu;
7) stakleni krš i ostali otpaci od stakla;
8) otpaci, strugotine i ostaci od plastičnih masa;
9) otpaci, strugotine i ostaci od gume (osim tvrde gume), prah i granule dobijene od tih proizvoda;
10) otpaci od tekstila, kože, imitacije kože i krzna.
Sekundarnim sirovinama, u smislu člana 10. stav 2.
tačka 1) Zakona, smatraju se i dobra koja se pretežno sastoje od jednog
ili više materijala iz stava 1. ovog člana, a koja su neupotrebljiva
zbog loma, rezanja, cepanja ili drugog načina oštećenja, odnosno dobra
neupotrebljiva zbog istrošenosti (npr. akumulatori, baterije,
automobilske gume, ambalažni otpad, električna i elektronska oprema
koja predstavlja otpad u skladu sa zakonom kojim se uređuje upravljanje
otpadom, uključujući i sve sastavne delove, sklopove i potrošni
materijal koji su deo dobra koje se odbacuje).
Plemenitim metalima iz stava 1. tačka 5) ovog člana smatraju se zlato, srebro, platina, iridijum, rodijum i paladijum.
2. Usluge koje su neposredno povezane sa sekundarnim sirovinama
Član 23
Uslugama koje su neposredno povezane sa sekundarnim
sirovinama, u smislu člana 10. stav 2. tačka 1) Zakona, smatraju se
usluge sortiranja, sečenja, rastavljanja na delove, čišćenja, poliranja
i presovanja sekundarnih sirovina iz člana 22. ovog pravilnika.
VIII DOBRA I USLUGE IZ OBLASTI GRAĐEVINARSTVA
Član 24
Dobrima i uslugama iz oblasti građevinarstva, u
smislu člana 10. stav 2. tačka 3) Zakona, smatraju se dobra i usluge
čiji se promet vrši u skladu sa članom 4. stav 1. i stav 3. tačka 6) i
članom 5. stav 1. i stav 3. tačka 3) Zakona, u okviru obavljanja
delatnosti iz sledećih grupa Klasifikacije delatnosti koje su propisane
Uredbom o klasifikaciji delatnosti ("Službeni glasnik RS", broj 54/10),
u vrednosti većoj od 500.000 dinara, bez PDV, i to:
1) 41.20 Izgradnja stambenih i nestambenih zgrada;
2) 42.11 Izgradnja puteva i autoputeva;
3) 42.12 Izgradnja železničkih pruga i podzemnih železnica;
4) 42.13 Izgradnja mostova i tunela;
5) 42.21 Izgradnja cevovoda;
6) 42.22 Izgradnja električnih i telekomunikacionih vodova;
7) 42.91 Izgradnja hidrotehničkih objekata;
8) 42.99 Izgradnja ostalih nepomenutih građevina;
9) 43.11 Rušenje objekata;
10) 43.12 Priprema gradilišta;
11) 43.21 Postavljanje električnih instalacija;
12) 43.22 Postavljanje vodovodnih, kanalizacionih, grejnih i klimatizacionih sistema;
13) 43.29 Ostali instalacioni radovi u građevinarstvu;
14) 43.31 Malterisanje;
15) 43.32 Ugradnja stolarije;
16) 43.33 Postavljanje podnih i zidnih obloga;
17) 43.34 Bojenje i zastakljivanje;
18) 43.91 Krovni radovi;
19) 43.99 Ostali nepomenuti specifični građevinski radovi.
Kada obveznik PDV obavlja aktivnosti iz stava 1. ovog
člana, nezavisno od toga da li je registrovan za obavljanje tih
aktivnosti u skladu sa zakonom, po nalogu naručioca, od sopstvenog
materijala, pod uslovom da se ne radi samo o dodacima ili drugim
sporednim materijalima, smatra se da obveznik PDV, u skladu sa članom
4. stav 1. i stav 3. tačka 6) Zakona, vrši promet dobara iz oblasti
građevinarstva iz člana 10. stav 2. tačka 3) Zakona.
Kada obveznik PDV obavlja aktivnosti iz stava 1. ovog
člana, nezavisno od toga da li je registrovan za obavljanje tih
aktivnosti u skladu sa zakonom, po nalogu naručioca, od materijala
naručioca, smatra se da obveznik PDV, u skladu sa članom 5. stav 1. i
stav 3. tačka 3) Zakona, vrši promet usluga iz oblasti građevinarstva
iz člana 10. stav 2. tačka 3) Zakona.
Vrednost prometa iz stava 1. ovog člana određuje se na dan tog prometa.
Povećanje, odnosno smanjenje vrednosti prometa dobara
i usluga iz stava 1. ovog člana nema uticaj na određivanje da li se taj
promet smatra prometom dobara i usluga iz oblasti građevinarstva iz
člana 10. stav 2. tačka 3) Zakona.
Vrednost prometa iz stava 1. ovog člana odnosi se i na delimičnu isporuku dobara, odnosno pružanje usluga.
Član 25
Izuzetno od člana 24. ovog pravilnika, dobrima i
uslugama iz oblasti građevinarstva, u smislu člana 10. stav 2. tačka 3)
Zakona, nezavisno od vrednosti, ne smatraju se:
1) popravka opreme koja čini sastavni deo objekta, uključujući i popravku delova te opreme;
2) popravka instalacija i delova instalacija iz člana 24. stav 1. tačka 12) ovog pravilnika;
3) isporuka sa ugradnjom, odnosno ugradnja elemenata
za kuhinje i kupatila (npr. sudopera, radna ploča, viseći element, tuš
kabina, lavabo i dr.), kao i ormana, polica, biblioteka i drugog
nameštaja u objektima;
4) isporuka sa ugradnjom, odnosno ugradnja uređaja za grejanje, odnosno hlađenje;
5) isporuka sa ugradnjom, odnosno ugradnja sistema za zalivanje, odnosno navodnjavanje, kao i pojedinih delova tih sistema;
6) isporuka dobara i pružanje usluga u okviru
uređenja zelenih površina, uključujući i uređenje zelenih površina u
objektima, odnosno na objektima.
Uređajima za grejanje, odnosno hlađenje iz stava 1.
tačka 4) ovog člana smatraju se pojedinačna dobra za grejanje, odnosno
hlađenje (npr. klima uređaj, rashladna vitrina i dr.), a ne sistemi za
grejanje, odnosno hlađenje (centralni klimatizacioni sistem, sistem za
etažno grejanje i dr.).
Sistemima za zalivanje, odnosno navodnjavanje iz
stava 1. tačka 5) ovog člana smatra se skup dobara koji čine taj
sistem, a naročito creva, rasprskivači, ventili, pumpe i filteri.
Član 26
Ako se uz promet dobara i usluga iz oblasti
građevinarstva, u smislu člana 10. stav 2. tačka 3) Zakona, vrši
sporedan promet dobara, odnosno usluga, smatra se da je izvršen samo
promet dobara i usluga iz oblasti građevinarstva, u smislu člana 10.
stav 2. tačka 3) Zakona.
Ako se uz promet dobara i usluga koji se ne smatra
prometom dobara i usluga iz oblasti građevinarstva u smislu člana 10.
stav 2. tačka 3) Zakona, vrši sporedan promet dobara, odnosno usluga
koji se smatra prometom dobara i usluga iz oblasti građevinarstva u
smislu člana 10. stav 2. tačka 3) Zakona, smatra se da je izvršen samo
promet dobara i usluga koji se ne smatra prometom dobara i usluga iz
oblasti građevinarstva u smislu člana 10. stav 2. tačka 3) Zakona.
IX NAČIN I POSTUPAK ODOBRAVANJA PORESKOG PUNOMOĆSTVA
Član 27
Poreski punomoćnik stranog lica može biti fizičko
lice, uključujući i preduzetnika, odnosno pravno lice koje ispunjava
sledeće uslove, i to:
1) da ima prebivalište, odnosno sedište u Republici Srbiji;
2) da je obveznik PDV;
3) da je od datuma podnošenja evidencione prijave do

datuma podnošenja zahteva za odobravanje poreskog punomoćstva proteklo
najmanje 12 meseci;
4) da na dan podnošenja zahteva nema dospele, a
neplaćene obaveze za javne prihode po osnovu obavljanja delatnosti koje
utvrđuje Poreska uprava;
5) da nije pravosnažno osuđeno za poresko krivično delo;
6) da mu je strano lice dalo punomoćje kojim ga
ovlašćuje za obavljanje svih poslova u vezi sa ispunjavanjem obaveza i
ostvarivanjem prava koje strano lice u skladu Zakonom ima kao obveznik
PDV.
Punomoćje iz stava 1. tačka 6) ovog člana mora biti overeno od strane lica nadležnog za overu (sud, javni beležnik i dr.).
Član 28
Lice iz člana 27. stav 1. ovog pravilnika podnosi
zahtev za odobravanje poreskog punomoćstva Poreskoj upravi - Centrali,
na Obrascu ZOPPPDV - Zahtev za odobravanje poreskog punomoćstva za
porez na dodatu vrednost, koji je odštampan uz ovaj pravilnik i čini
njegov sastavni deo.
Zahtev iz stava 1. ovog člana sadrži naročito podatke o:
1) nazivu, odnosno imenu i prezimenu i PIB-u, odnosno EBS-u stranog lica;
2) imenu i prezimenu odgovornog lica u stranom pravnom licu;
3) adresi sedišta, odnosno prebivališta stranog lica;
4) broju pod kojim je strano lice evidentirano za
obavezu plaćanja PDV, odnosno drugog oblika poreza na potrošnju u
državi u kojoj ima sedište, odnosno prebivalište i nazivu nadležnog
organa;
5) nazivu, odnosno imenu i prezimenu punomoćnika;
6) imenu i prezimenu odgovornog lica u pravnom licu - punomoćniku;
7) adresi sedišta, odnosno prebivališta punomoćnika;
8) PIB-u, odnosno JMBG-u punomoćnika;
9) JMBG-u, a u nedostatku JMBG-a broju pasoša odgovornog lica u pravnom licu - punomoćniku;
10) mestu i datumu podnošenja zahteva.
Uz zahtev iz stava 1. ovog člana podnosi se:
1) dokaz o prebivalištu, odnosno sedištu lica kojem
je strano lice dalo punomoćje iz člana 27. stav 1. tačka 6) ovog
pravilnika;
2) dokaz o neosuđivanosti za poresko krivično delo;
3) dokument kojim se potvrđuje da je strano lice
obveznik PDV, odnosno drugog oblika poreza na potrošnju u državi u
kojoj ima sedište, odnosno prebivalište;
4) punomoćje iz člana 27. stav 1. tačka 6) ovog pravilnika.
Poreska uprava - Centrala rešenjem odlučuje o zahtevu
za odobravanje poreskog punomoćstva u roku od 15 dana od dana
podnošenja zahteva.
Član 29
U slučaju opoziva, odnosno otkaza punomoćja, lice
čije je punomoćstvo prestalo opozivom, odnosno otkazom dostavlja
nadležnom poreskom organu obaveštenje o opozivu, odnosno otkazu
punomoćja.
Obaveštenje iz stava 1. ovog člana dostavlja se na
Obrascu OOPPPDV - Obaveštenje o opozivu, odnosno otkazu poreskog
punomoćstva za porez na dodatu vrednost, koji je odštampan uz ovaj
pravilnik i čini njegov sastavni deo.
Obaveštenje iz stava 1. ovog člana sadrži naročito podatke o:
1) prestanku poreskog punomoćstva - opozivu ili otkazu;
2) nazivu, odnosno imenu i prezimenu i PIB-u, odnosno EBS-u stranog lica;
3) imenu i prezimenu odgovornog lica u stranom pravnom licu;
4) adresi sedišta, odnosno prebivališta stranog lica;
5) broju pod kojim je strano lice evidentirano za
obavezu plaćanja PDV, odnosno drugog oblika poreza na potrošnju u
državi u kojoj ima sedište, odnosno prebivalište i nazivu nadležnog
organa;
6) nazivu, odnosno imenu i prezimenu punomoćnika;
7) imenu i prezimenu odgovornog lica u pravnom licu - punomoćniku;
8) adresi sedišta, odnosno prebivališta punomoćnika;
9) PIB-u, odnosno JMBG-u punomoćnika;
10) JMBG-u, a u nedostatku JMBG-a broju pasoša odgovornog lica u pravnom licu - punomoćniku;
11) mestu i datumu.
Uz obaveštenje iz stava 1. ovog člana dostavlja se i dokaz o opozivu, odnosno otkazu punomoćja.
Danom kada je nadležni poreski organ primio obaveštenje iz stava 1. ovog člana prestaje poresko punomoćstvo.
Ako strano lice u roku od 15 dana od dana prestanka
poreskog punomoćstva ne odredi drugog punomoćnika i u istom roku taj
punomoćnik ne podnese zahtev za odobravanje poreskog punomoćstva
nadležnom poreskom organu, odnosno ako nadležni poreski organ ne odobri
poresko punomoćstvo tom punomoćniku, nadležni poreski organ sprovodi
postupak brisanja iz evidencije za PDV stranog lica u skladu sa Zakonom
i ovim pravilnikom.
Član 30
Poreska uprava - Centrala vodi registar poreskih punomoćnika i na svojoj internet strani objavljuje podatke o:
1) nazivu, odnosno imenu i prezimenu poreskog punomoćnika;
2) adresi sedišta, odnosno prebivališta poreskog punomoćnika;
3) PIB-u, odnosno JMBG-u poreskog punomoćnika;
4) datumu donošenja rešenja kojim je odobreno poresko punomoćstvo;
5) stranom licu iz člana 28. stav 2. tač. 1), 2), 3), 4) i 5) ovog pravilnika, uključujući i podatak o državi sedišta, odnosno prebivališta stranog lica;
6) datumu prestanka poreskog punomoćstva.
X USLUGE U VEZI SA NEPOKRETNOSTIMA
Član 31
Uslugama u vezi sa nepokretnostima, u smislu člana
12. stav 6. tačka 1) Zakona, smatraju se samo one usluge koje su
neposredno povezane sa nepokretnostima.
Smatra se da su usluge neposredno povezane sa nepokretnostima u sledećim slučajevima:
1) ako se pružaju pomoću nepokretnosti u smislu da je nepokretnost ključna i nužna za pružanje usluge;
2) ako se pružaju na nepokretnosti ili su usmerene ka
nepokretnosti, a za cilj imaju promenu koja se odnosi na nepokretnost
(pravnu ili fizičku).
Član 32
Uslugama iz člana 31. ovog pravilnika smatraju se:
1) geodetske usluge;
2) izrada projekata za izgradnju objekata ili delova
objekata na određenim (unapred poznatim) zemljišnim parcelama, odnosno
za rekonstrukciju ili adaptaciju objekata ili delova objekata;
3) izgradnja, rekonstrukcija, adaptacija, popravka, održavanje, čišćenje i rušenje objekata;
4) nadzor nad izvođenjem građevinskih radova;
5) nadzor, odnosno obezbeđivanje gradilišta ili
objekta u cilju zaštite od krađe ili štete, korišćenjem tehničkih
uređaja ili osoblja;
6) radovi na zemljištu (npr. ravnanje zemljišta,
uređenje i održavanje bašti, vrtova i drugih zelenih površina),
uključujući i usluge iz oblasti poljoprivrede i šumarstva (npr. oranje,
sejanje, sađenje, zalivanje i đubrenje);
7) procena rizika, odnosno stanja ili svojstava
nepokretnosti (npr. u cilju procene energetske efikasnosti ili
pogodnosti za izgradnju);
8) procena tržišne vrednosti nepokretnosti (npr. za
svrhu kupovine, prodaje, osiguranja, kredita, zajma, rešavanja sporova,
kao i izrade analiza poslovanja, odnosno imovine subjekta u slučaju
kada je procena vrednosti nepokretnosti pretežna u odnosu na druge
aktivnosti koje se vrše u okviru te analize);
9) iznajmljivanje, odnosno davanje na korišćenje nepokretnosti;
10) skladištenje, odnosno smeštanje dobara u slučaju
kada je nepokretnost, odnosno konkretni deo nepokretnosti isključivo
namenjen za skladištenje, odnosno smeštanje dobara određenog primaoca
usluge;
11) smeštaj u hotelima, motelima, kampovima i drugim
ugostiteljskim objektima za smeštaj, kao i pravo boravka na određenom
mestu koje proizlazi iz konverzije suvlasničkog prava na vremenski
određeno korišćenje nepokretnosti (time-sharing);
12) prenos, ustupanje, odnosno odricanje od prava da
se nepokretnost upotrebljava, odnosno koristi, u potpunosti ili delom,
osim iz tač. 9), 10) i 11) ovog stava, uključujući i davanje dozvola za
lov i ribolov, korišćenje puteva i dr;
13) instaliranje ili montaža mašina ili druge opreme
koja se posle instaliranja ili montaže smatra sastavnim delom
nepokretnosti;
14) održavanje, popravka, kontrola i nadzor nad mašinama ili drugom opremom koja je sastavni deo nepokretnosti;
15) upravljanje nepokretnostima (poslovnim prostorom, stanovima i dr.) koje vrši vlasnik ili lice koje je angažovao vlasnik;
16) posredovanje kod prodaje, davanja u lizing ili
iznajmljivanja nepokretnosti, kao i kod uspostavljanja, odnosno prenosa
određenih koristi od nepokretnosti ili stvarnih prava na nepokretnosti
(materijalnih ili nematerijalnih), osim posredovanja iz člana 33. stav
1. tačka 4) ovog pravilnika;
17) pravne usluge sačinjavanja odgovarajućih
dokumenata - javnobeležničkih zapisa, ugovora i dr, čiji je predmet
prenos prava raspolaganja na nepokretnosti, iznajmljivanje
nepokretnosti, uspostavljanje, odnosno prenos određenih koristi od
nepokretnosti ili stvarnih prava na nepokretnosti (materijalnih ili
nematerijalnih), uključujući i građenje, nezavisno od realizacije
pravnog posla;
18) druge usluge koje su neposredno povezane sa nepokretnošću u smislu člana 31. ovog pravilnika.
Mašinama i drugom opremom iz stava 1. tač. 13) i 14)
ovog člana smatraju se dobra koja se instaliranjem ili montažom
ugrađuju u nepokretnost, a koja se ne mogu odvojiti od nepokretnosti
bez težeg oštećenja, znatne fizičke promene ili menjanja prirode te
nepokretnosti.
Upravljanje nepokretnostima iz stava 1. tačka 15)
ovog člana je usluga koja podrazumeva obezbeđivanje nesmetane i
adekvatne upotrebe, odnosno korišćenja i održavanja nepokretnosti,
najčešće kao koordinacija nadzora, čišćenja i drugog načina održavanja
nepokretnosti, prikupljanja zakupnine, vođenja evidencije o tekućim
troškovima, oglašavanja, učešća u rešavanju sukoba između vlasnika i
zakupaca i dr.
Član 33
Uslugama iz člana 31. ovog pravilnika ne smatraju se:
1) izrada projekata za izgradnju objekata ili delova
objekata u slučaju kada za izgradnju nije određena (unapred poznata)
zemljišna parcela;
2) skladištenje, odnosno smeštanje dobara, osim
skladištenja, odnosno smeštanja dobara iz člana 32. stav 1. tačka 10)
ovog pravilnika;
3) oglašavanje, uključujući i oglašavanje koje se vrši korišćenjem nepokretnosti (bilborda, krova ili zida zgrade i dr.);
4) posredovanje kod smeštaja u hotelima, motelima, kampovima i drugim ugostiteljskim objektima za smeštaj;
5) omogućavanje prikazivanja dobara ili usluga
izlagaču u određenom prostoru (npr. štand, tezga i dr.) za vreme
održavanja sajmova, odnosno izložbi zajedno sa drugim povezanim
uslugama (npr. dizajniranje i uređivanje prostora, prevoz dobara,
postavljanje električnih kablova, obezbeđivanje uređaja za reprodukciju
zvuka ili slike, oglašavanje i dr.);
6) instaliranje ili montaža mašina ili druge opreme
koja se posle instaliranja ili montaže ne smatra sastavnim delom
nepokretnosti;
7) održavanje, popravka, kontrola i nadzor nad mašinama ili drugom opremom koja nije sastavni deo nepokretnosti;
8) upravljanje portfoliom investiranja u nepokretnosti;
9) pravne usluge u vezi sa nepokretnostima, osim usluga iz člana 32. stav 1. tačka 17) ovog pravilnika;
10) druge usluge koje nisu neposredno povezane sa nepokretnošću u smislu člana 31. ovog pravilnika.
Pravnim uslugama iz stava 1. tačka 9) ovog člana
smatraju se usluge pravnog savetovanja koje se odnose na sagledavanje
pravnih posledica ugovora čiji je predmet prenos prava raspolaganja na
nepokretnosti, izvršavanje tog ugovora, dokazivanje postojanja takvog
ugovora, sudske sporove u vezi nepokretnosti, oporezivanje
nepokretnosti, uključujući i oporezivanje prenosa prava raspolaganja i
drugih prava na nepokretnosti, hipoteku, postupak stečaja, odnosno
likvidacije i druge pravne usluge koje nisu neposredno povezane sa
nepokretnošću u smislu člana 31. ovog pravilnika.
XI USLUGE PREDAJE JELA I PIĆA ZA KONZUMACIJU NA LICU MESTA
Član 34
Uslugama predaje jela i pića za konzumaciju na licu
mesta, u smislu člana 12. stav 6. tačka 4) podtačka (5) Zakona,
smatraju se usluge predaje pripremljene ili nepripremljene hrane, pića
ili hrane i pića, za ljudsku potrošnju, uz dodatne usluge koje
omogućavaju njihovu trenutnu potrošnju (serviranje, posluživanje i
dr.), nezavisno od toga da li se konzumacija vrši u ugostiteljskom
objektu u kojem je hrana pripremljena, u ugostiteljskom objektu u kojem
hrana nije pripremljena, u poslovnom ili stambenom prostoru primaoca
usluga ili na drugom mestu.
Predaja hrane, pića, ili hrane i pića, sa ili bez
prevoza, ali bez dodatnih usluga koje omogućavaju njihovu trenutnu
potrošnju, ne smatra se uslugom predaje jela i pića za konzumaciju na
licu mesta iz stava 1. ovog člana, već se smatra isporukom dobara.
Dodatnim uslugama koje omogućavaju trenutnu potrošnju
hrane i pića, u smislu st. 1. i 2. ovog člana, ne smatraju se usluge
serviranja i posluživanja hrane i pića u objektu pekare.
XII PREVOZNA SREDSTVA
Član 35
Prevoznim sredstvima, u smislu člana 12. stav 6. tač.
5), 6) i tačka 7) podtačka (8) Zakona, smatraju se vozila i druga dobra
namenjena prevozu lica ili stvari, sa ili bez motora.
Prevoznim sredstvima iz stava 1. ovog člana smatraju se naročito:
1) drumska vozila, i to: autobus, minibus, kamion,
vozilo za kombinovani prevoz lica i stvari, putnički automobil, moped,
motocikl, tricikl, četvorocikl, bicikl, kamp kućica i kamp prikolica;
2) prikolice i poluprikolice;
3) železnički vagoni;
4) plovila, i to: brod, jahta, čamac, barža i skela;
5) vazduhoplovi, i to: avion, helikopter i jedrilica, uključujući paraglajder i balon;
6) vozila posebno namenjena prevozu bolesnih i povređenih lica;
7) traktori i motokultivatori;
8) invalidska kolica.
Vozila koja nisu namenjena prevozu lica ili stvari
(npr. železničko vučno vozilo, brod tegljač, brod potiskivač, pokretni
kran, viljuškar, bager, kombajn, trkački automobili i dr.), kao i
kontejneri, palete i sl., ne smatraju se prevoznim sredstvima iz stava
1. ovog člana.
XIII USLUGE TELEKOMUNIKACIJA, USLUGE
PRUŽENE ELEKTRONSKIM PUTEM, KRITERIJUM I PRETPOSTAVKE ZA ODREĐIVANJE
MESTA SEDIŠTA, STALNE POSLOVNE JEDINICE, PREBIVALIŠTA ILI BORAVIŠTA
PRIMAOCA USLUGA TELEKOMUNIKACIJA, RADIJSKOG I TELEVIZIJSKOG EMITOVANJA
I USLUGA PRUŽENIH ELEKTRONSKIM PUTEM
1. Usluge telekomunikacija
Član 36
Uslugama telekomunikacija, u smislu člana 12. stav 6.
tačka 7) podtačka (10) Zakona, smatraju se usluge koje se odnose na
prenos, emitovanje ili prijem signala, reči, slika i zvukova ili
informacija bilo koje vrste putem žice, radija, optičkih ili drugih
elektromagnetnih sistema, uključujući i s tim povezan prenos ili
ustupanje prava korišćenja kapaciteta za takav prenos, emitovanje ili
prijem, kao i usluge omogućavanja pristupa globalnim informacionim
mrežama.
2. Usluge pružene elektronskim putem
Član 37
Uslugama pruženim elektronskim putem, u smislu člana
12. stav 6. tačka 7) podtačka (12) Zakona, smatraju se usluge koje su
pružene posredstvom interneta ili elektronske mreže, čije je pružanje
automatizovano uz minimalno ljudsko angažovanje i koje ne bi bilo
moguće bez postojanja informacione tehnologije, a naročito:
1) isporuka veb strana, čuvanje i održavanje veb strana;
2) isporuka programa i njihovo ažuriranje, daljinsko održavanje programa i računarske opreme;
3) isporuka slika, tekstova, i informacija i omogućavanje pristupa bazama podataka, kao i arhiviranja baza podataka;
4) isporuka audio i video zapisa, kao i isporuka igara, uključujući i igre na sreću;
5) isporuka političkih, kulturnih, umetničkih,
sportskih, naučnih, obrazovnih i zabavnih emisija i događaja, u toku
ili nakon snimanja;
6) usluge iz oblasti učenja na daljinu.
Uslugama pruženim elektronskim putem, u smislu člana
12. stav 6. tačka 7) podtačka (12) Zakona, ne smatra se isporuka
dnevnih novina i monografskih i serijskih publikacija iz člana 23. stav
2. tač. 8) i 9) Zakona.
Ako pružalac i primalac usluga komuniciraju putem
elektronske pošte, ta komunikacija ne smatra se prometom usluga
pruženih elektronskim putem.
3. Kriterijum i pretpostavke za
određivanje mesta sedišta, stalne poslovne jedinice, prebivališta ili
boravišta primaoca usluga telekomunikacija, radijskog i televizijskog
emitovanja i usluga pruženih elektronskim putem, kao i način njihove
primene
Član 38
Kriterijumom za određivanje mesta sedišta, stalne
poslovne jedinice, prebivališta ili boravišta primaoca usluga
telekomunikacija, radijskog i televizijskog emitovanja i usluga
pruženih elektronskim putem iz člana 12. stav 13. Zakona smatra se
fizičko prisustvo primaoca tih usluga na određenoj lokaciji pružaoca
usluga.
Član 39
Ako je fizičko prisustvo primaoca usluge - poreskog
obveznika ili lica koje nije poreski obveznik u smislu člana 12. Zakona
neophodno na određenoj lokaciji pružaoca usluge da bi mu usluga bila
pružena (npr. telefonska govornica, bežično pristupno mesto, internet
kafe i dr.), smatra se da primalac usluge ima sedište, stalnu poslovnu
jedinicu, prebivalište ili boravište na toj lokaciji.
Ako se lokacija iz stava 1. ovog člana nalazi na
brodu, letilici, odnosno vozu koji vrši prevoz lica, smatra se da se ta
lokacija nalazi u mestu polaska broda, letilice, odnosno voza.
Član 40
Ako fizičko prisustvo primaoca usluge - lica koje
nije poreski obveznik u smislu člana 12. Zakona nije neophodno na
određenoj lokaciji pružaoca usluge da bi mu usluga bila pružena, smatra
se da primalac usluge ima sedište, prebivalište ili boravište u:
1) mestu gde se nalazi priključak za fiksnu mrežu - za usluge koje se pružaju preko fiksne mreže;
2) državi koja je identifikovana putem nacionalnog
pozivnog broja SIM kartice koja se koristi za prijem usluga - za usluge
koje se pružaju preko mobilne mreže;
3) mestu gde se nalazi dekoder ili sličan uređaj, a
ako to mesto nije poznato, u mestu u koje je poslat čitač kartice
neophodan za gledanje sadržaja sa ciljem da tamo bude korišćen, pod
uslovom da se u tom mestu ne koristi fiksna mreža;
4) mestu koje je odredio pružalac usluga na osnovu
najmanje dva neprotivrečna dokaza, osim za usluge iz tač. 1), 2) i 3)
ovog stava.
Dokazima iz stava 1. tačka 4) ovog člana smatraju se naročito:
1) adresa primaoca usluga za prijem računa;
2) internet protokol (IP) adresa uređaja korišćenog od strane primaoca usluga ili mesto utvrđeno geolokacijom;
3) bankovni podaci (podatak o mestu u kojem je
otvoren bankovni račun koji se koristi za plaćanje usluga ili adresa
primaoca usluga za prijem računa koja je dostavljena banci);
4) mobilni kod zemlje (MCC) internacionalnog
identifikacionog broja korisnika (IMSI) koji se nalazi na SIM kartici
primaoca usluge;
5) mesto priključka fiksne mreže primaoca usluga putem koje se usluga pruža;
6) druge informacije od značaja za obavljanje prometa
(npr. jedinstveni mehanizmi plaćanja, ranije transakcije primaoca
usluga, mesto prodaje poklon vaučera, poklon vaučeri vezani za zemlju
izdavanja, dokumentacija trećeg lica pružaoca platnih usluga, potvrda
izdata od strane samog primaoca usluga i dr.).
Više drugih informacija iz stava 2. tačka 6) ovog člana smatra se jednim dokazom u smislu ovog pravilnika.
Član 41
Izuzetno od člana 39. i člana 40. stav 1. tač. 1), 2)
i 3) ovog pravilnika, ako pružalac usluga poseduje najmanje tri
neprotivrečna dokaza iz člana 40. stav 2. ovog pravilnika, koji ukazuju
da se mestom u kojem primalac usluga ima sedište, stalnu poslovnu
jedinicu, prebivalište ili boravište smatra drugo mesto u odnosu na
mesto utvrđeno u skladu sa članom 39. i članom 40. stav 1. tač. 1), 2)
i 3) ovog pravilnika, pružalac usluga može smatrati da je mesto prometa
usluga iz člana 39. i člana 40. stav 1. tač. 1), 2) i 3) ovog
pravilnika mesto utvrđeno na osnovu tih dokaza.
XIV NAČIN UTVRĐIVANJA PORESKE OSNOVICE KOD PROMETA KOJI SE VRŠI UZ NAKNADU
Član 42
Poreska osnovica (u daljem tekstu: osnovica) kod
prometa dobara ili usluga jeste iznos naknade (u novcu, stvarima ili
uslugama) koju obveznik PDV prima ili treba da primi za isporučena
dobra ili pružene usluge od primaoca dobara ili usluga ili trećeg lica,
u koju nije uključen PDV.
Član 43
U iznos naknade iz člana 42. ovog pravilnika
uračunavaju se i subvencije i druga primanja (u daljem tekstu:
subvencije), koja Republika Srbija, autonomna pokrajina ili lokalna
samouprava prenosi obvezniku PDV, direktno ili indirektno, a koja čine
naknadu, odnosno deo naknade za promet dobara ili usluga, osim novčanih
sredstava koja se isplaćuju na ime podsticaja u funkciji ostvarivanja
ciljeva određene politike u skladu sa zakonom.
U osnovicu se uračunavaju akcize, carine, druge
uvozne dažbine, kao i ostali javni prihodi, sa izuzetkom PDV, kao i svi
sporedni troškovi obveznika PDV koje zaračunava primaocu dobara ili
usluga.
Porez po odbitku, kao javni prihod iz stava 2. ovog
člana, uračunava se u osnovicu za promet dobara ili usluga, nezavisno
od toga da li je na dan nastanka poreske obaveze za promet dobara ili
usluga nastala i obaveza obračunavanja i plaćanja poreza po odbitku u
skladu sa zakonom kojim se uređuje porez po odbitku.
Član 44
Osnovica sadrži vrednost ambalaže, i to:
1) nepovratne (jednokratne) ambalaže;
2) povratne ambalaže koju obveznik PDV zaračunava primaocu dobara.
Povratnom ambalažom iz stava 1. tačka 2) ovog člana
smatra se ambalaža koja se, posle vraćanja, ponovo upotrebljava za istu
namenu.
Ako se povratna ambalaža ne vrati u ugovorenom roku,
smatra se da je istekom tog roka došlo do prometa povratne ambalaže, a
ne do izmene osnovice u smislu člana 21. Zakona.
Član 45
Osnovica ne sadrži:
1) popuste i druga umanjenja cene, koji se primaocu
dobara ili usluga odobravaju u momentu tog prometa dobara ili usluga,
odnosno u momentu izdavanja računa za taj promet;
2) iznose koje obveznik PDV naplaćuje u ime i za
račun drugog, ako te iznose prenosi licu u čije ime i za čiji račun je
izvršio naplatu i ako su ti iznosi posebno evidentirani;
3) iznose koje obveznik PDV potražuje za izdatke koje
je platio u ime i za račun primaoca dobara ili usluga, ako su ti iznosi
posebno evidentirani.
Obveznik PDV posebno evidentira iznose iz stava 1.
tač. 2) i 3) ovog člana tako što u svojoj evidenciji propisanoj ovim
pravilnikom obezbeđuje podatke o tim iznosima.
U računu koji obveznik PDV izdaje za promet dobara ili usluga posebno se iskazuju iznosi iz stava 1. tač. 2) i 3) ovog člana.
Član 46
Ako za promet dobara ili usluga nije poznat iznos osnovice na dan
nastanka poreske obaveze, u skladu sa Zakonom, poreski dužnik utvrđuje
osnovicu procenom (npr. na osnovu podataka o istim ili sličnim
prometima dobara ili uslugama izvršenih u prethodnom periodu, na osnovu
elemenata iz ugovora i dr.).
Ako se utvrđena osnovica iz stava 1. ovog člana
razlikuje od osnovice na dan nastanka poreske obaveze, smatra se da je
došlo do izmene osnovice u smislu člana 21. Zakona.
Izmena osnovice iz stava 2. ovog člana vrši se za poreski period u kojem je iznos osnovice postao poznat.
Član 47
Ako se naknada ne ostvaruje u novcu, već u dobrima
ili uslugama, osnovicom se smatra tržišna vrednost dobara ili usluga
koji se dobijaju na ime naknade na dan njihovog prometa, u koju nije
uključen PDV.
Ako se naknada ostvaruje delom u novcu, a delom u
dobrima ili uslugama, osnovicom se smatra zbir novčanog iznosa i
tržišne vrednosti dobara ili usluga koji se dobijaju na ime dela
naknade na dan njihovog prometa, u koji nije uključen PDV.
Ako za promet dobara ili usluga na dan nastanka
poreske obaveze u skladu sa Zakonom nije poznata tržišna vrednost
dobara ili usluga koji se dobijaju na ime naknade ili dela naknade,
osnovica za obračunavanje PDV za promet dobara ili usluga utvrđuje se
kao tržišna vrednost dobara ili usluga koje će, kao naknadu ili deo
naknade, obveznik PDV ostvariti za svoj promet, u koju nije uključen
PDV, na dan nastanka poreske obaveze za taj promet.
Ako se tržišna vrednost dobara ili usluga iz stava 3.
ovog člana razlikuje od tržišne vrednosti dobara ili usluga na dan
njihove isporuke, smatra se da je došlo do izmene osnovice u smislu
člana 21. Zakona.
Član 47a
Tržišnom vrednošću na osnovu koje se utvrđuje osnovica za obračunavanje PDV za promet dobara i usluga iz člana 17. st. 5. i  
  6. i člana 17b Zakona smatra se ukupni iznos koji bi kupac dobara,  
odnosno primalac usluga platio u trenutku prometa dobara, odnosno usluga nezavisnom dobavljaču za promet u Republici Srbiji.
Nezavisnim dobavljačem iz stava 1. ovog člana smatra se lice 
  koje nije povezano lice u smislu člana 17b stav 2. Zakona sa licem  
koje vrši promet dobara, odnosno usluga iz stava 1. ovog člana.
Ako se za konkretna dobra, odnosno usluge ne može utvrditi  
  tržišna vrednost, tržišna vrednost utvrđuje se za slična dobra  
  ili usluge.
Sličnim dobrima, odnosno uslugama iz stava 3. ovog člana  
    smatraju se ona dobra, odnosno usluge koje pripadaju istoj vrsti dobara, odnosno usluga za koje se ne može utvrditi tržišna 
    vrednost i čije su karakteristike bitne za određivanje tržišne  
    vrednosti istovetne karakteristikama dobara, odnosno usluga za 
  koje se ne može utvrditi tržišna vrednost.
Ako se tržišna vrednost ne može utvrditi ni za slična dobra, odnosno usluge, tržišnom vrednošću smatra se:
1) za promet dobara, iznos koji nije niži od nabavne cene tih ili sličnih dobara, a ako je ta cena nepoznata, ukupan iznos 
utvrđenih troškova u trenutku isporuke;
2) za promet usluga, iznos koji nije niži od ukupnog iznosa 
utvrđenih troškova pružanja usluge koje snosi poreski obveznik.
Ukupnim iznosom utvrđenih troškova za promet dobara, odnosno usluga iz stava 5. ovog člana smatra se cena koštanja tih  
ili sličnih dobara, odnosno usluga.
XV NAČIN UTVRĐIVANJA PORESKE OSNOVICE U SLUČAJU PREVOZA PUTNIKA AUTOBUSIMA KOJI VRŠI STRANI PREVOZNIK
Član 48
Osnovica za obračunavanje PDV u slučaju prevoza
putnika autobusima koji vrši lice koje nema mesto stvarne uprave u
Republici Srbiji (u daljem tekstu: strani prevoznik) utvrđuje se kao
prosečna naknada prevoza za svaki pojedinačni prevoz autobusom,
saglasno članu 18. stav 4. Zakona, u skladu sa ovim pravilnikom.
Autobusom iz stava 1. ovog člana, smatra se autobus, minibus i kombi vozilo.
Član 49
Prosečna naknada prevoza iz člana 48. stav 1. ovog
pravilnika utvrđuje se tako što se prosečan iznos vrednosti km/putnik
od 0,045 evra pomnoži sa brojem putnika koji putuju autobusom i brojem
kilometara koji autobus prelazi preko teritorije Republike Srbije.
Član 50
Prosečnu naknadu prevoza utvrđuje nadležni carinski
organ prilikom ulaska autobusa na teritoriju Republike Srbije, o čemu
izdaje potvrdu.
Potvrda iz stava 1. ovog člana sadrži podatke o
nazivu stranog prevoznika, zemlji registracije i registarskoj oznaci,
broju putnika, broju kilometara koje autobus prelazi na teritoriji
Republike Srbije, iznosu naknade, kao i iznosu obračunatog i plaćenog
PDV.
Kopiju potvrde iz stava 1. ovog člana nadležni carinski organ zadržava za svoje potrebe.
Prosečna naknada iz stava 1. ovog člana utvrđuje se i
prilikom napuštanja autobusa teritorije Republike Srbije ako strani
prevoznik nadležnom carinskom organu ne stavi na uvid original potvrde
stava 1. ovog člana izdate za prevoz u toku.
XVI NAČIN IZMENE PORESKE OSNOVICE
Član 51
Obveznik PDV menja, odnosno može da izmeni osnovicu za izvršeni promet dobara ili usluga u skladu sa Zakonom.
Izmena osnovice vrši se za poreski period u kojem je nastupila izmena.
Član 52
Ako se osnovica za oporezivi promet dobara ili usluga
naknadno poveća, obveznik PDV koji je izvršio promet dobara ili usluga,
odnosno drugi poreski dužnik u skladu sa Zakonom, dužan je da obračuna
PDV na iznos za koji je povećana osnovica, kao i da izda dokument o povećanju.
Član 53
Ako se osnovica za oporezivi promet dobara i usluga naknadno smanji, obveznik PDV koji je izvršio promet dobara i usluga drugom obvezniku PDV, a koji je poreski dužnik za taj promet u skladu sa Zakonom, može da smanji iznos obračunatog PDV ako:
1) je izdao dokument o smanjenju u skladu sa Zakonom i ovim pravilnikom (u daljem tekstu: dokument o smanjenju);
2) je obveznik PDV kojem je izvršen promet dobara i usluga ispravio odbitak prethodnog poreza, ukoliko je obračunati PDV koristio kao prethodni porez;
3) poseduje obaveštenje obveznika PDV kojem je izvršio promet dobara i usluga da je ispravio odbitak prethodnog poreza, odnosno da obračunati PDV nije koristio kao prethodni porez.
Smanjenje obračunatog PDV iz stava 1. ovog člana vrši se za poreski period u kojem su ispunjeni svi uslovi iz stava 1. ovog člana.
Uslov iz stava 1. tačka 2) ovog člana smatra se ispunjenim ako obveznik PDV poseduje obaveštenje iz stava 1. tačka 3) ovog člana.
Ako je promet dobara i usluga iz stava 1. ovog člana izvršen licu koje nije obveznik PDV, obveznik PDV može da smanji iznos obračunatog PDV ako:
1) je izdao dokument o smanjenju, odnosno drugi dokument o smanjenju naknade, potvrđen od strane primaoca dobara i usluga;
2) poseduje dokaz o smanjenju osnovice (ugovor, izvršen je povraćaj novca i dr.);
3) obaveštenje primaoca dobara i usluga da za iznos PDV koji je smanjen nije i neće biti podnet zahtev za refakciju PDV u slučaju kada je promet dobara i usluga izvršen licu koje ima pravo na refakciju PDV u skladu sa Zakonom.
Smanjenje obračunatog PDV iz stava 4. ovog člana vrši se za poreski period u kojem su ispunjeni svi uslovi iz stava 4. ovog člana.
Član 54
Ako se osnovica za oporezivi promet dobara i usluga, koji je izvršio obveznik PDV, odnosno strano lice koje nije obveznik PDV u Republici Srbiji, naknadno smanji, obveznik PDV koji je poreski dužnik za taj promet, a koji ima pravo na odbitak prethodnog poreza, može da smanji iznos obračunatog PDV ako je:
1) sačinio interni račun u skladu sa Zakonom i ovim pravilnikom;
2) ispravio odbitak prethodnog poreza u skladu sa Zakonom i ovim pravilnikom, ukoliko je obračunati PDV koristio kao prethodni porez.
Ako se osnovica za oporezivi promet dobara i usluga, koji je izvršio obveznik PDV, odnosno strano lice koje nije obveznik PDV u Republici Srbiji, naknadno smanji, poreski dužnik za taj promet, koji nema pravo na odbitak prethodnog poreza, može da smanji iznos obračunatog PDV ako:
1) je sačinio interni račun u skladu sa Zakonom i ovim pravilnikom;
2) poseduje dokument kojim se potvrđuje da je došlo do smanjenja naknade.
Smanjenje osnovice vrši se za poreski period u kojem je osnovica smanjena, a smanjenje obračunatog PDV za poreski period za koji su ispunjeni uslovi iz st. 1. i 2. ovog člana.
Član 54a
Odredbe čl. 53. i 54. ovog pravilnika shodno se primenjuju i u slučaju kad naplaćeni, odnosno plaćeni avans prestane da se smatra avansom za promet dobara, odnosno usluga, u potpunosti ili delimično (u daljem tekstu: smanjenje avansa).
Ako naplaćeni, odnosno plaćeni avans ili deo avansa postane naknada, odnosno deo naknade za izvršeni promet dobara, odnosno usluga smatra se da nije došlo do smanjenja avansa u smislu stava 1. ovog člana.
Član 55
Do izmene osnovice naročito dolazi zbog:
1) naknadnog zaračunavanja troškova koji se odnose na izvršeni promet dobara ili usluga;
2) naknadnog popusta u ceni za izvršeni promet dobara ili usluga;
3) vraćanja dobara:
(1) kojima je period uobičajene upotrebe
protekao (remitenda), odnosno kojima je istekao ili ističe rok trajanja
određen od strane proizvođača,
(2) koje se vrši u skladu sa zakonom kojim se uređuje zaštita potrošača,
(3) zbog reklamacije, odnosno raskida ugovora
u skladu sa zakonom, pod uslovom da obveznik PDV koji je izvršio promet
dobara poseduje o tome nesporne dokaze,
(4) koja se u skladu sa članom 44. ovog
pravilnika smatraju povratnom ambalažom, a čija je vrednost bila
zaračunata primaocu dobara;
4) naknadnog ispunjavanja uslova za ostvarivanje
poreskog oslobođenja sa pravom na odbitak prethodnog poreza, za promet
iz člana 24. stav 1. tač. 2), 3) i 4) Zakona;
5) razlike između iznosa osnovice utvrđenog procenom i iznosa osnovice u smislu člana 46. ovog pravilnika;
6) razlike između tržišne vrednosti dobara i usluga
koji se dobijaju na ime naknade za promet dobara i usluga na dan tog
prometa i tržišne vrednosti tih dobara i usluga na dan njihove isporuke
u smislu člana 47. ovog pravilnika;
7) izmene po osnovu smanjenja ili nepostojanja poreza
po odbitku zbog naknadnog sticanja prava na primenu ugovora o
izbegavanju dvostrukog oporezivanja važećeg na dan nastanka poreske
obaveze za PDV, koji je uračunat u osnovicu.
Dobrima kojima ističe rok trajanja iz stava 1. tačka
3) podtačka (1) ovog člana smatraju se dobra kojima je isteklo najmanje
dve trećine roka trajanja, a do isteka roka trajanja je ostalo još
najviše dva meseca.
Član 56
Do izmene osnovice naročito ne dolazi:
1) u slučaju kada je naknada za promet dobara ili
usluga izražena u stranoj valuti a vrednost dinara u odnosu na stranu
valutu na dan nastanka poreske obaveze u skladu sa Zakonom se razlikuje
od vrednosti dinara u odnosu na stranu valutu na dan plaćanja te
naknade, pod uslovom da je pri utvrđivanju osnovice i obračunatog PDV i
naplati naknade primenjena ista vrsta kursa dinara (kupovni, srednji
ili prodajni) iste banke;
2) ako se vrednost dinara u odnosu na stranu valutu
na dan nastanka poreske obaveze u skladu sa Zakonom razlikuje od
vrednosti dinara u odnosu na stranu valutu na dan nastanka obaveze
plaćanja poreza po odbitku u skladu sa zakonom kojim se uređuje porez
po odbitku;
3) ako se naknadno smanji novčani iznos naknade za
izvršeni promet dobara ili usluga na ime protivčinidbe izvršene od
strane primaoca dobara ili usluga, odnosno trećeg lica (npr.
pozicioniranje dobara, preuzimanje obaveze da se izvrši prevoz tuđe
robe, preuzimanje obaveze da se dobra nabavljaju od određenog lica).
Član 56a
Ako je naknada za promet dobara i usluga izražena u stranoj valuti, iznos povećanja, odnosno smanjenja u dinarima utvrđuje se primenom kursa dinara važećeg na dan povećanja, odnosno smanjenja, s tim da smanjenje ne može biti više od iznosa prvobitne osnovice.
Član 57
Izmena osnovice za uvoz dobara, koji se oporezuje
PDV, vrši se u skladu sa carinskim propisima na osnovu pravnosnažnog
rešenja carinskog organa.
XVII PROMET DOBARA I USLUGA I UVOZ DOBARA KOJI SE OPOREZUJE PO POSEBNOJ STOPI PDV
Član 58
Hlebom, u smislu člana 23. stav 2. tačka 1) Zakona,
smatraju se sve vrste hleba, nezavisno od naziva, oblika, težine i
pakovanja, uključujući i tost hleb.
Pekarskim proizvodima, u smislu člana 23. stav 2.
tačka 1) Zakona, smatraju se sve vrste peciva, uključujući i punjena
peciva, burek - pita, simit, pogačice, krofne i slični proizvodi,
mekike i slični proizvodi, perece i đevreci, grisini, penjerlije, kore
za pitu i kore za gibanicu.
Ako se proizvodi iz stava 2. ovog člana, stavljaju u
promet u originalnom pakovanju, smatraju se pekarskim proizvodima ako
im je rok trajanja do sedam dana.
Pekarskim proizvodima smatraju se i proizvodi iz st.
2. i 3. ovog člana kada se stavljaju u promet u smrznutom stanju,
nezavisno od roka trajanja.
Mlekom, u smislu člana 23. stav 2. tačka 1) Zakona,
smatra se kravlje, ovčije, kozje i bivolje mleko, koje se u promet
stavlja kao termički neobrađeno, termički obrađeno pasterizovano ili
sterilizovano, kondenzovano mleko, mleko u prahu i mleko za odojčad.
Mlečnim proizvodima, u smislu člana 23. stav 2. tačka
1) Zakona, smatraju se fermentisani proizvodi od mleka koji se u promet
stavljaju kao jogurt, kiselo mleko, fermentisani proizvodi od mleka sa
probiotskim bakterijama, kefir, ostali fermentisani proizvodi od mleka
i fermentisani mlečni napici, kao i mlečni napici, u smislu propisa
kojima se uređuje kvalitet proizvoda od mleka i starter kultura.
Brašnom, u smislu člana 23. stav 2. tačka 1) Zakona,
smatra se brašno od pšenice ili napolice, raži, kukuruza, ječma, ovsa,
heljde, prosa, pirinča, kao i bezglutensko brašno.
Šećerom, u smislu člana 23. stav 2. tačka 1) Zakona,
smatra se šećer od šećerne repe, odnosno šećerne trske koji se stavlja
u promet kao kristalni, oblikovani (kocka ili drugi oblici), šećer u
prahu (mleveni) i šećer u tečnom obliku.
Jestivim masnoćama životinjskog i biljnog porekla, u
smislu člana 23. stav 2. tačka 1) Zakona, smatraju se jestiva svinjska
mast, živinska masnoća, masnoća od goveda, ovaca i koza, kao i masti i
ulja od riba i morskih sisara i biljne masti.
Medom, u smislu člana 23. stav 2. tačka 1) Zakona, smatra se prirodni med.
Član 59
Svežim, rashlađenim i smrznutim mesom, u smislu člana
23. stav 2. tačka 2) Zakona, smatra se sveže, rashlađeno i smrznuto
meso od goveda, konja, svinja, ovaca, koza, živine i domaćih zečeva
(kunića).
Član 60
Žitaricama, u smislu člana 23. stav 2. tačka 2a)
Zakona, smatraju se pšenica i napolica, raž, ječam, ovas, kukuruz,
pirinač, heljda i proso, u zrnu, nezavisno od toga da li je zrno ovih
žitarica neoljušteno, oljušteno ili na drugi način obrađeno.
Suncokretom, u smislu člana 23. stav 2. tačka 2a)
Zakona, smatra se seme (zrno) suncokreta, neoljušteno, oljušteno,
lomljeno ili drobljeno.
Sojom, u smislu člana 23. stav 2. tačka 2a) Zakona, smatra se soja u zrnu, uključujući lomljenu ili drobljenu.
Šećernom repom, u smislu člana 23. stav 2. tačka 2a)
Zakona, smatra se šećerna repa koja je sveža, osušena, mlevena,
nemlevena i dr.
Uljanom repicom, u smislu člana 23. stav 2. tačka 2a) Zakona, smatra se seme uljane repice, uključujući lomljeno ili drobljeno.
Član 61
Ortotičkim i protetičkim sredstvima, u smislu člana 23. stav 2. tačka 4) Zakona, smatraju se:
1) proteze za udove:
(1) proteza nakon delimične amputacije stopala,
(2) proteza nakon amputacije stopala,
(3) potkolena proteza - privremena,
(4) potkolena proteza - plastična,
(5) potkolena proteza - drvena,
(6) potkolena proteza - skeletna,
(7) potkolena proteza za kupanje,
(8) proteza nakon dezartikulacije zgloba kolena,
(9) natkolena proteza - privremena,
(10) natkolena proteza - plastična,
(11) natkolena proteza - drvena,
(12) natkolena proteza - skeletna,
(13) natkolena proteza - nakon dezartikulacije zgloba kuka,
(14) proteza nakon delimične amputacije prstiju,
(15) proteza za parcijalnu amputaciju šake,
(16) podlakatna proteza funkcionalna - mehanička,
(17) podlakatna proteza funkcionalna - mioelektrična,
(18) proteza nakon dezartikulacije zgloba lakta,
(19) nadlaktna proteza - estetska (skeletna),
(20) nadlaktna proteza - funkcionalna mehanička,
(21) nadlaktna proteza - funkcionalna hibridna,
(22) mehanička proteza nakon dezartikulacije zgloba ramena;
2) estetske proteze:
(1) proteza za lice - (epiteza),
(2) proteza za nos - (epiteza),
(3) proteza za uho (epiteza),
(4) proteza posle amputacije dojke, kao i ortopedski grudnjak za grudnu protezu,
(5) medicinske perike;
3) ortoze:
(1) ortoza za vratnu kičmu,
(2) ortoza za grudnu kičmu i za grudni pojas,
(3) ortoza za vratnu, grudnu, slabinsko-krsnu kičmu (korektivna),
(4) ortoza za grudnu i slabinsko-krsnu kičmu,
(5) ortoza za slabinsko-krsnu kičmu,
(6) ortoza za rame,
(7) ortoza za rame i lakat,
(8) ortoza za lakat, rame i ručni zglob,
(9) ortoza za lakat,
(10) ortoza za ručni zglob, šaku i prste (funkcionalna),
(11) ortoza za šaku,
(12) ortoza za kuk,
(13) ortoza za kuk, koleno, gležanj i stopalo,
(14) ortoza za koleno, gležanj i stopalo,
(15) ortoza za gležanj i stopalo,
(16) ortoza za gležanj,
(17) štitnik za koleno,
(18) orto-proteza za izjednačavanje dužine donjih udova;
4) ortopedska obuća i ulošci:
(1) ortopedske cipele,
(2) cipele za osobe obolele od šećerne bolesti,
(3) ortopedski ulošci;
5) invalidska kolica i ostala pomagala za kretanje, stajanje i sedenje:
(1) sobna kolica,
(2) toaletna kolica,
(3) terenska kolica,
(4) kolica za decu,
(5) kolica za aktivne osobe,
(6) kolica za pogon sa jednom rukom,
(7) kolica sa posebnim dodacima,
(8) kolica na elektromotorni pogon,
(9) kolica na motorni pogon,
(10) delovi za invalidska kolica,
(11) akumulator i punjač akumulatora za elektromotorna kolica,
(12) tricikl za osobe sa hendikepom, decu i odrasle,
(13) prenosno posebno sedište sa kolicima,
(14) običan stalak,
(15) štake,
(16) ortopedski štap,
(17) ortopedski štap sa krivinom,
(18) štap sa tri oslonca,
(19) štap sa četiri oslonca,
(20) gume za štake, štapove, stalak i dubak,
(21) dubak ili stalak za hodanje - običan,
(22) dubak ili stalak za hodanje - sa točkovima,
(23) stolica za motorično oštećenu decu,
(24) terapeutski valjak za motorično oštećeno dete do 15 godina starosti,
(25) terapeutska lopta za motorično oštećeno dete do 15 godina starosti,
(26) terapeutska daska za razgibavanje za motorično oštećeno dete do 15 godina starosti,
(27) terapeutski podmetač za motorično oštećeno dete do 15 godina starosti,
(28) postelja za negovanje sa uloškom,
(29) trapez za okretanje,
(30) bolnički krevet,
(31) bolnički krevet sa trapezom,
(32) sigurnosna ograda za postelju (za jednu stranu),
(33) stočić za bolesničku postelju,
(34) prenosivi nastavljivi naslon za leđa,
(35) sobna dizalica,
(36) hidraulična dizalica za nepokretne;
6) električni stimulatori i ostali aparati:
(1) funkcionalni električni stimulator - jednokanalni,
(2) funkcionalni električni stimulator - dvokanalni,
(3) električni stimulator - kontinentični,
(4) raspršivač vazduha - inhalator (električni),
(5) merač protoka vazduha,
(6) koncentrator kiseonika ili drugi izvori kiseonika,
(7) aparat za održavanje stalnog pritiska u disajnim putevima (SPAP);
7) sanitarna pomagala:
(1) dizalica za kupatilo,
(2) sedište za kupatilo i za tuš kabinu,
(3) nastavak za toaletnu školjku;
8) podloge protiv dekubitisa:
(1) antidekubitus dušek,
(2) podmetač za postelju,
(3) podmetač za sedište,
(4) antidekubitni jastuk,
(5) podmetač za udove;
9) pojasevi za kilu:
(1) pojas za trbušnu kilu,
(2) pojas za trudnice,
(3) suspenzorijum,
(4) utega u slučaju nastajanja umbilikalne, ingvinalne ili femoralne kile;
10) pomagala kod veštački izvedenih creva:
(1) kesa za stomu,
(2) kesa za stomu sa ugrađenom disk podlogom,
(3) pojas za stomu,
(4) presvlaka za sabirnu kesu,
(5) zapušač za stomu,
(6) irigacioni sistem,
(7) disk podloge za stomu,
(8) pasta i prah za negu stome,
(9) rektikon;
11) pomagala kod teškoća sa mokrenjem:
(1) urin kese,
(2) disk podloga za stomu,
(3) skupljač mokraće (urinal),
(4) urinreceptor,
(5) urin kesa sa ugrađenom disk podlogom,
(6) samolepivi urinalni kondom,
(7) stalni urin kateter ili PVC urin kateter za jednokratnu upotrebu,
(8) papirne pelene i ulošci za odrasle,
(9) vagikon;
12) pomagala za lečenje šećerne i drugih bolesti:
(1) aparati za određivanje šećera u krvi,
(2) mehanički injektor,
(3) automatski špric sa iglama za insulin,
(4) plastični špricevi i igle za jednokratnu upotrebu,
(5) dijagnostičke trake,
(6) opružna (elastična) naprava,
(7) lanceta,
(8) špric za injekcije, kaseta i pinceta,
(9) pulsativna pumpa sa potrošnim materijalom za upotrebu;
13) kanile:
(1) endotrahealna kanila metalna ili plastična za jednokratnu ili višekratnu upotrebu,
(2) transtrahealni kateter nazalni ili bizalni za jednokratnu ili višekratnu upotrebu,
(3) plastični tubusi;
14) ostala tehnička pomagala:
(1) rukavice za vožnju kolica (par),
(2) elastične rukavice,
(3) estetske rukavice,
(4) navlaka za patrljak,
(5) elastični zavoj,
(6) gumene ili elastične čarape;
15) pomagala za slepe i slabovidne:
(1) stakla za korekciju,
(2) mlečna stakla,
(3) lentikularna stakla,
(4) multifokalna - višežarišna stakla,
(5) organska stakla - plastika,
(6) staklo za povećanje - lupa,
(7) sistem sočiva - teleskopske naočare,
(8) prizmatična stakla,
(9) zatamnjena stakla,
(10) okvir za naočare,
(11) kontaktna sočiva - tvrda,
(12) kontaktna sočiva - polutvrda (gaspermeabilna),
(13) kontaktna sočiva - meka,
(14) terapijska kontaktna sočiva,
(15) tamne naočare sa bočnim štitnicima,
(16) Brajeva pisaća mašina,
(17) ultrazvučni štap za slepe,
(18) beli štap za slepe,
(19) puna očna proteza od akrilata,
(20) puna očna proteza od stakla,
(21) ljuspasta očna proteza,
(22) delimična ljuspasta proteza,
(23) orbitalna očna proteza,
(24) mobilna orbitalna očna proteza,
(25) očna proteza sa ugrađenim magnetom,
(26) reproduktor,
(27) Brajev sat za slepe (ručni ili džepni);
16) slušni aparati:
(1) slušni aparat - iza uha,
(2) slušni aparat - u uhu,
(3) slušni aparat koji provodi zvuk kroz kost,
(4) džepni slušni aparat,
(5) aparat za bolje sporazumevanje,
(6) aparat za omogućavanje glasa i govora,
(7) aparat za dopunu (alternativno) sporazumevanje,
(8) oliva za slušni aparat;
17) stomatološke nadoknade:
(1) ortodonski aparat,
(2) proteze (parcijalne i totalne) pokretne i nepokretne,
(3) stomatološke nadoknade kod urođenih i stečenih anomalija orofacijalnog sistema,
(4) paradentalna šina od metala.
Član 62
Medicinskim sredstvima - proizvodima koji se hirurški
ugrađuju u organizam, u smislu člana 23. stav 2. tačka 4) Zakona,
smatraju se:
1) implantati:
(1) implantati u ortopediji,
(2) implantati u opštoj i plastičnoj hirurgiji,
(3) implantati u kardiologiji i kardiohirurgiji,
(4) implantati u neurologiji i neurohirurgiji,
(5) implantati u oftalmologiji,
(6) implantati u otorinolaringologiji,
(7) implantati u radiologiji,
(8) implantati u ginekologiji,
(9) implantati u stomatologiji,
(10) implantati u vaskularnoj hirurgiji,
(11) implantati u maksilofacijalnoj hirurgiji;
2) pačevi (zamena za ljudsko tkivo);
3) klipsevi;
4) pudensi (pumpice);
5) aeracione cevčice;
6) hirurški šavni materijal;
7) sonde i tubusi;
8) kateteri i drenovi;
9) kese za krv;
10) oksigenatori.
Član 63
Materijalom za dijalizu, u smislu člana 23. stav 2. tačka 5) Zakona, smatraju se:
1) aparati za dijalizu;
2) dijalizatori;
3) AV linija za dijalizu;
4) rastvori za dijalizu;
5) igle za dijalizu;
6) sistem za infuziju;
7) sredstva za dezinfekciju aparata, materijala, kože i ruku;
8) filteri za visoko prečišćenu vodu i drugi filteri neophodni za rad dijalizne mašine;
9) formaldehid;
10) tabletirana so (NaCl);
11) kese sa rastvorom za peritoneumsku dijalizu;
12) linije za povezivanje sa praznom kesom;
13) međukateter;
14) kleme (štipaljka);
15) reinfuziona linija i tečnost;
16) sistem za kružno ispiranje dijalizatora;
17) sterilne zaštitne kapice za isključenje sa peritoneumske dijalize.
Član 64
Đubrivima, u smislu člana 23. stav 2. tačka 6)
Zakona, smatraju se đubriva životinjskog ili biljnog porekla,
nepomešana ili međusobno pomešana ili hemijski obrađena, đubriva
dobijena mešanjem ili hemijskom obradom proizvoda životinjskog ili
biljnog porekla, mineralna i hemijska đubriva (azotna, fosforna,
kalijumova i dr.), kao i mikrobiološka đubriva.
Sredstvima za zaštitu bilja, u smislu člana 23. stav
2. tačka 6) Zakona, smatraju se, hemijska i biološka sredstva kojima se
sprečava pojava ili suzbijaju biljne bolesti i štetočine i korovi.
Semenom za reprodukciju, u smislu člana 23. stav 2. tačka 6) Zakona, smatra se seme za reprodukciju biljaka i životinja.
Potpunom smešom za ishranu stoke, u smislu člana 23.
stav 2. tačka 6) Zakona, smatra se smeša za ishranu stoke koja služi za
podmirenje svih potreba životinja u hranljivim materijama, u skladu sa
propisima kojima se uređuje kvalitet hrane za životinje.
Dopunskom smešom za ishranu stoke, u smislu člana 23.
stav 2. tačka 6) Zakona, smatra se smeša za ishranu stoke koja svojim
hranljivim materijama treba da upotpuni hraniva sa kojima se meša, u
skladu sa propisima kojima se uređuje kvalitet hrane za životinje.
Živom stokom, u smislu člana 23. stav 2. tačka 6)
Zakona, smatraju se goveda, konji, svinje, ovce, koze, živina, domaći
zečevi (kunići), riba i pčele.
Član 65
Udžbenicima, u smislu člana 23. stav 2. tačka 7) Zakona, smatraju se:
1) knjige koje su osnovno nastavno sredstvo za
upotrebu u osnovnoj i srednjoj školi, čiji je sadržaj utvrđen nastavnim
planom i programom i planom udžbenika, a koje su, u skladu sa zakonom
kojim se uređuju udžbenici i druga nastavna sredstva (u daljem tekstu:
Zakon o udžbenicima) i u skladu sa zakonom kojim se uređuju osnovi
sistema obrazovanja i vaspitanja, odobrene za upotrebu kao udžbenici;
2) knjige koje su, u skladu sa Zakonom o udžbenicima,
odobrene za upotrebu u višoj školi, fakultetu i univerzitetu, kao
osnovni ili pomoćni udžbenici.
Izdavač, odnosno prodavac udžbenika iz stava 1. ovog
člana dužan je da obezbedi dokaz na osnovu kojeg je knjiga odobrena kao
udžbenik.
Član 66
Nastavnim sredstvima, u smislu člana 23. stav 2.
tačka 7) Zakona, smatraju se lektira, zbirke zadataka, priručnici i
praktikumi, rečnici, školski globusi i školske zidne karte, geografski
i istorijski atlasi, dijapozitivi, grafički prikazi (grafofolije,
sheme, skice i sl.), ako su u skladu sa Zakonom o udžbenicima, odobreni
za upotrebu u osnovnoj i srednjoj školi.
Nastavnim sredstvima, u smislu člana 23. stav 2. tačka 7) Zakona, smatraju se i:
1) dijaprojektori;
2) grafoskopi;
3) plastelini;
4) krede;
5) boje (drvene, voštane, vodene i tempere);
6) šestari, lenjiri, trougaonici i uglomeri;
7) crtaći stolovi za učenike;
8) školske sveske do najviše 60 listova, ukoričene ili neukoričene;
9) grafitne olovke bez mehanizma.
Izdavač, odnosno prodavac nastavnih sredstava iz
stava 1. ovog člana dužan je da obezbedi dokaz na osnovu kojeg je
nastavno sredstvo odobreno za upotrebu u osnovnoj i srednjoj školi.
Član 67
Dnevnim novinama, u smislu člana 23. stav 2. tačka 8)
Zakona, smatraju se sve vrste dnevne i povremene štampe, u papirnoj i
elektronskoj formi, kao i agencijski servisi vesti.
Član 68
Monografskim publikacijama, u smislu člana 23. stav
2. tačka 9) Zakona, smatraju se publikacije u tekstualnoj ili
ilustrativnoj formi na štampanom ili elektronskom mediju, u jednom ili
više delova, čije je izdavanje unapred utvrđeno i ograničeno, a koje
imaju CIP zapis (Cataloguing In Publication), uključujući međunarodni
knjižni broj ISBN (International Standard Book Number) kao njegov
sastavni deo.
Serijskim publikacijama, u smislu člana 23. stav 2.
tačka 9) Zakona, smatraju se časopisi, bilteni, godišnjaci, zbornici
radova i slična građa, koje se objavljuju sukcesivno, u određenim
vremenskim intervalima, na štampanom ili elektronskom mediju, sa
numeričkim i hronološkim oznakama čije izdavanje može da traje
neograničeno, a koje imaju CIP zapis (Cataloguing In Publication),
uključujući međunarodni knjižni broj ISSN (International Standard
Serial Number) kao njegov sastavni deo i koji je odštampan na svakom
broju publikacije.
Član 69
Ogrevnim drvetom, u smislu člana 23. stav 2. tačka
10) Zakona, smatra se drvo za ogrev u oblicama, cepanicama, granama,
snopovima ili sličnim oblicima, nezavisno od namene za koju se koristi.
Briketima i peletom, u smislu člana 23. stav 2. tačka
10) Zakona, smatraju se dobra dobijena aglomeracijom strugotine,
piljevine, iverja i drugih ostataka, odnosno otpadaka od drvne biomase,
direktno pod pritiskom ili dodavanjem vezivnog sredstva.
Drugim sličnim dobrima od drvne biomase, u smislu
člana 23. stav 2. tačka 10) Zakona, smatraju se strugotina, piljevina,
iverje, sečka i sl.
Član 70
Posebna stopa od 10% primenjuje se i kod uvoza dobara
iz čl. 58-69. ovog pravilnika, ako su ta dobra u istovetnom nazivu
razvrstana, odnosno obuhvaćena propisom kojim se uređuje carinska
tarifa.
Član 71
Uslugom smeštaja u ugostiteljskim objektima za
smeštaj u skladu sa zakonom kojim se uređuje turizam, u smislu člana
23. stav 2. tačka 11) Zakona, smatra se usluga prenoćišta u hotelima,
motelima, turističkim naseljima, kampovima, pansionima, hostelima,
prenoćištima, odmaralištima, apartmanima, sobama, seoskim turističkim
domaćinstvima, lovačkim vilama, kućama, kolibama i drugim objektima za
pružanje usluga smeštaja u skladu sa zakonom kojim se uređuje turizam.
Ako se uz uslugu smeštaja iz stava 1. ovog člana
pruža i usluga konzumacije jela i pića na licu mesta (noćenje sa
doručkom, polupansion, pansion i sl.), posebna stopa primenjuje se samo
na uslugu smeštaja (prenoćišta).
U slučaju iz stava 2. ovog člana, obveznik je dužan
da u računu posebno iskaže naknadu za uslugu smeštaja, a posebno
naknadu za uslugu konzumacije jela i pića na licu mesta.
Član 72
Uslugama koje prethode isporuci vode za piće
vodovodnom mrežom, u smislu člana 23. stav 2. tačka 15) Zakona,
smatraju se zahvatanje, prečišćavanje i prerada vode.
Član 73
Prečišćavanjem i odvođenjem atmosferskih i otpadnih
voda, u smislu člana 23. stav 2. tačka 16) Zakona, smatra se
sakupljanje, odvođenje, prečišćavanje i ispuštanje otpadnih,
atmosferskih i površinskih voda sa površina javne namene, odnosno od
priključka korisnika na uličnu kanalizacionu mrežu, tretman otpadnih
voda u postrojenju za prečišćavanje, crpljenje, odvoz i tretiranje
fekalija iz septičkih jama.
Član 74
Upravljanjem komunalnim otpadom, u smislu člana 23.
stav 2. tačka 17) Zakona, smatra se sakupljanje komunalnog otpada,
njegovo odvoženje, tretman i bezbedno odlaganje, uključujući
upravljanje, održavanje, saniranje i zatvaranje deponija, kao i
selekcija sekundarnih sirovina i održavanje, njihovo skladištenje i
tretman.
Član 75
Održavanjem čistoće na površinama javne namene, u
smislu člana 23. stav 2. tačka 18) Zakona, smatra se čišćenje i pranje
asfaltiranih, betonskih, popločanih i drugih površina javne namene,
prikupljanje i odvoženje komunalnog otpada sa tih površina, održavanje
i pražnjenje posuda za otpatke na površinama javne namene, kao i
održavanje javnih česmi, bunara, fontana, kupališta, plaža i toaleta.
Član 76
Održavanjem javnih zelenih površina i priobalja, u
smislu člana 23. stav 2. tačka 19) Zakona, smatra se tekuće i
investiciono održavanje i sanacija javnih zelenih površina
(rekreativnih i drugih) i priobalja.
Član 77
Prevozom putnika i njihovog pratećeg prtljaga, u
smislu člana 23. stav 2. tačka 20) Zakona, smatra se prevoz putnika i
njihovog pratećeg prtljaga u gradskom, prigradskom, međumesnom i
međunarodnom saobraćaju, nezavisno od vrste prevoznog sredstva, osim
prevoza za koji je u skladu sa Zakonom propisano poresko oslobođenje sa
pravom na odbitak prethodnog poreza.
Član 78
Upravljanjem grobljima i pogrebnim uslugama, u smislu
člana 23. stav 2. tačka 21) Zakona, smatra se održavanje grobalja i
objekata koji se nalaze u sklopu grobalja (mrtvačnica, kapela i
krematorijuma), sahranjivanje ili kremiranje, održavanje pasivnih
grobalja i spomen obeležja, kao i prevoz posmrtnih ostataka umrlog od
mesta smrti do groblja, odnosno do objekta koji se nalazi u sklopu
groblja (mrtvačnice, kapele ili krematorijuma).
XVIII NAČIN I POSTUPAK OSTVARIVANJA PORESKIH OSLOBOĐENJA KOD PDV SA PRAVOM NA ODBITAK PRETHODNOG POREZA
1. Usluge povezane sa uvozom dobara
Član 79
Poresko oslobođenje iz člana 24. stav 1. tačka 1)
Zakona za prevozne i ostale usluge koje su povezane sa uvozom dobara, a
koje se smatraju sporednim troškovima iz člana 19. stav 2. tačka 2)
Zakona, obveznik PDV, odnosno drugi poreski dužnik može da ostvari ako
je vrednost tih usluga sadržana u osnovici za obračunavanje PDV pri
uvozu dobara.
Uslugom prevoza koja je povezana sa uvozom dobara iz člana 24. stav 1. tačka 1) Zakona, a koja se pruža:
1) poreskom obvezniku u smislu člana 12. Zakona,
smatra se usluga prevoza dobara koja se vrši na relaciji od mesta prvog
utovara van Republike Srbije do prvog odredišta u Republici Srbiji iz
člana 19. stav 3. Zakona, nezavisno od toga da li prevoz dobara vrši
jedno ili više lica;
2) licu koje nije poreski obveznik u smislu člana 12.
Zakona, smatra se usluga prevoza dobara od državne granice do prvog
odredišta u Republici Srbiji iz člana 19. stav 3. Zakona.
U računu koji obveznik PDV izdaje za uslugu prevoza
dobara iz stava 2. tačka 1) ovog člana iskazuje se podatak o ukupnom
iznosu naknade za uslugu prevoza, dok se za uslugu prevoza dobara iz
stava 2. tačka 2) ovog člana posebno iskazuje podatak o iznosu naknade
za prevoz izvršen van Republike Srbije i iznosu naknade za prevoz
izvršen na teritoriji Republike Srbije.
Licem koje vrši usluge prevoza dobara, u smislu ovog
pravilnika, smatra se lice koje faktički vrši prevoz dobara, kao i
svako drugo lice koje se obavezalo da će izvršiti prevoz dobara.
U naknadu za uslugu prevoza, u smislu ovog
pravilnika, uključuju se svi iznosi koje prevoznik zaračunava po osnovu
pružanja ove usluge (npr. putarina, mostarina, dangubnina, odnosno
ležarina i dr.).
Smatra se da je vrednost prevoznih usluga povezanih
sa uvozom dobara sadržana u osnovici za obračunavanje PDV pri uvozu
dobara ako se na uvoz tih dobara obračunava PDV u skladu sa Zakonom,
pod uslovom da obveznik PDV, odnosno drugi poreski dužnik poseduje:
1) dokument o izvršenoj usluzi prevoza (CMR, CIM, manifest i dr.);
2) račun ili drugi dokument koji služi kao račun,
izdat u skladu sa Zakonom, ako je uslugu pružio obveznik PDV, odnosno
račun ako je uslugu pružilo strano lice koje u Republici Srbiji nije
obveznik PDV.
Smatra se da je vrednost drugih usluga povezanih sa
uvozom dobara sadržana u osnovici za obračunavanje PDV pri uvozu dobara
ako se na taj uvoz dobara obračunava PDV u skladu sa Zakonom i ako
obveznik PDV, odnosno drugi poreski dužnik poseduje račun ili drugi
dokument koji služi kao račun, izdat u skladu sa Zakonom, ako je uslugu
pružio obveznik PDV, odnosno račun ako je uslugu pružilo strano lice
koje u Republici Srbiji nije obveznik PDV.
Ako posle izvršene prevozne ili druge usluge povezane
sa uvozom dobara dođe do povećanja naknade za tu uslugu, na iznos
povećanja naknade ne primenjuje se poresko oslobođenje iz člana 24.
stav 1. tačka 1) Zakona.
Ako je naknada, odnosno deo naknade naplaćen pre
izvršenog prometa prevoznih i ostalih usluga koje su povezane sa uvozom
dobara, obveznik PDV - pružalac usluge može da ostvari poresko
oslobođenje ako je izdao račun o avansnom plaćanju u skladu sa Zakonom.
Ako je naknada, odnosno deo naknade plaćen pre
izvršenog prometa prevoznih i ostalih usluga koje su povezane sa uvozom
dobara, primalac usluge kao poreski dužnik za promet stranog lica može
da ostvari poresko oslobođenje bez posedovanja računa i druge
dokumentacije.
2. Slanje ili otpremanje dobara u inostranstvo
Član 80
Poresko oslobođenje iz člana 24. stav 1. tač. 2) i 3)
Zakona za dobra koja se šalju ili otpremaju u inostranstvo (u daljem
tekstu: izvoz dobara), obveznik PDV može da ostvari ako poseduje
izvoznu deklaraciju koja sadrži potvrdu da su dobra istupila sa
teritorije Republike Srbije (u daljem tekstu: izvozna deklaracija) u
elektronskom obliku, odnosno overenu kopiju izvozne deklaracije u
papirnom obliku, o izvršenom izvozu dobara izdatu u skladu sa carinskim
propisima.
Ako je u jednom poreskom periodu započeto otpremanje
dobara, odnosno započeto otpremanje dobara i izvršeno izvozno
carinjenje dobara, a istup dobara potvrđen od strane nadležnog
carinskog organa u poreskom periodu koji sledi tom poreskom periodu,
poresko oslobođenje iz člana 24. stav 1. tač. 2) i 3) Zakona obveznik
PDV može da ostvari za poreski period u kojem poseduje izvoznu
deklaraciju. Za poreski period u kojem je započeto otpremanje dobara,
odnosno započeto otpremanje dobara i izvršeno izvozno carinjenje dobara
obveznik PDV nema obavezu da obračuna PDV.
Ako je u jednom poreskom periodu započeto otpremanje
dobara, odnosno započeto otpremanje dobara i izvršeno izvozno
carinjenje dobara, a istup dobara nije potvrđen od strane nadležnog
carinskog organa u poreskom periodu koji sledi tom poreskom periodu,
obveznik PDV je dužan da obračuna PDV za poreski period u kojem je
započeto otpremanje dobara, odnosno započeto otpremanje dobara i
izvršeno izvozno carinjenje dobara.
Ako je obveznik PDV obračunao PDV za poreski period u
kojem je započeto otpremanje dobara, odnosno započeto otpremanje dobara
i izvršeno izvozno carinjenje dobara u skladu sa st. 2. i 3. ovog
člana, ima pravo da za poreski period u kojem poseduje izvoznu
deklaraciju smanji iznos osnovice i iznos obračunatog PDV i da ostvari
poresko oslobođenje iz člana 24. stav 1. tač. 2) i 3) Zakona.
Ako je u skladu sa carinskim propisima odobren
pojednostavljeni postupak izvoza dobara, poresko oslobođenje iz stava
1. ovog člana, a do izdavanja deklaracije u skladu sa carinskim
propisima, obveznik PDV može da ostvari ako poseduje račune,
uključujući i odštampane primerke elektronskih faktura izdatih u skladu
sa zakonom kojim se uređuje elektronsko fakturisanje (spoljni prikaz) i
potvrđenih potpisom, odnosno pečatom od strane lica koje ih je izdalo u
skladu sa zakonom kojim se uređuje elektronski dokument, ili
otpremnice, overene od strane nadležnog carinskog organa.
Izuzetno od st. 1. i 5. ovog člana, u slučajevima u
kojima se izvoz dobara vrši bez podnošenja izvozne deklaracije, odnosno
deklaracije iz stava 5. ovog člana, dokaz o izvršenom izvozu dobara je
odobrenje nadležnog carinskog organa izdato u skladu sa carinskim
propisima i potvrda nadležnog carinskog organa o izvršenom izvozu
dobara.
Potvrda iz stava 6. ovog člana izdaje se na obrascu PII - 
  Potvrda o izvršenom izvozu, koji je odštampan uz ovaj pravilnik  
i čini njegov sastavni deo.
Nadležni carinski organ izdaje i overava potvrdu iz stava 
6. ovog člana na zahtev deklaranta.
Kopiju potvrde iz stava 7. ovog člana nadležni carinski organ zadržava za svoje potrebe.
Ako je naknada, odnosno deo naknade naplaćen pre
izvršenog izvoza dobara, do dobijanja dokaza iz st. 1, 5. i 6. ovog
člana obveznik PDV može da ostvari poresko oslobođenje ako je izdao
račun o avansnom plaćanju u skladu sa Zakonom.
Član 81
Kada se dobra šalju u inostranstvo poštom ili brzom
poštom, poresko oslobođenje iz člana 24. stav 1. tač. 2) i 3) Zakona
obveznik PDV može da ostvari ako poseduje izvoznu deklaraciju izdatu u
skladu sa carinskim propisima.
Izuzetno od stava 1. ovog člana, kada se dobra šalju
u inostranstvo poštom ili brzom poštom bez podnošenja izvozne
deklaracije, poresko oslobođenje obveznik PDV može da ostvari ako
poseduje dokument overen od strane nadležnog carinskog organa na osnovu
kojeg se može utvrditi da su dobra poslata u inostranstvo poštom ili
brzom poštom.
Dokument iz stava 2. ovog člana sadrži najmanje sledeće podatke:
1) naziv i adresu, odnosno firmu i sedište, kao i PIB obveznika (izvoznika);
2) uobičajeni trgovački naziv, količinu i vrednost dobara;
3) mesto i datum kada su dobra poslata u inostranstvo;
4) naziv i adresu, odnosno firmu primaoca dobara u inostranstvu;
5) potpis i pečat nadležnog carinskog organa koji je overio dokument.
Ako je naknada, odnosno deo naknade naplaćen pre
izvršenog slanja dobara u inostranstvo, do dobijanja dokaza iz st. 1. i
2. ovog člana obveznik može da ostvari poresko oslobođenje ako je izdao
račun o avansnom plaćanju u skladu sa Zakonom.
Član 82
Poresko oslobođenje iz člana 24. stav 1. tačka 4)
Zakona, obveznik PDV može da ostvari u poreskom periodu u kojem
poseduje dokaze da je putnik otpremio dobra u inostranstvo u skladu sa
ovim pravilnikom.
Za poreski period u kojem obveznik
PDV poseduje dokaze da je putnik otpremio dobra u inostranstvo,
obveznik PDV umanjuje iznos osnovice i iznos obračunatog PDV za promet
dobara i usluga za koji je poreski dužnik u skladu sa Zakonom za iznos
osnovice i iznos obračunatog PDV za promet dobara koji je izvršio
putniku, a iznos naknade za isporuku dobara putniku iskazuje kao
poresko oslobođenje sa pravom na odbitak prethodnog poreza.
Član 83
Kupac - putnik koji u Republici Srbiji nema
prebivalište ni boravište (u daljem tekstu: putnik), a koji kupljena
dobra u Republici Srbiji otprema u inostranstvo u ličnom prtljagu, za
nekomercijalne svrhe, ima pravo na povraćaj PDV za kupljena dobra u
skladu sa Zakonom, ako:
1) se dobra otpremaju pre isteka tri kalendarska meseca po isteku kalendarskog meseca u kojem je izvršen promet dobara;
2) je ukupna vrednost isporučenih dobara jednaka ili veća od 6.000 dinara, uključujući PDV;
3) poseduje dokaze da ih je otpremio u inostranstvo.
Ličnim prtljagom iz stava 1. ovog člana smatra se
prtljag u kojem se nalaze dobra namenjena ličnoj upotrebi putnika,
njegovoj porodici ili domaćinstvu, odnosno stvari namenjene poklanjanju
(u daljem tekstu: lični prtljag), a koji putnik otprema sa sobom u
inostranstvo bez prevoznog sredstva, u sopstvenim prevoznom sredstvu
ili u prevoznom sredstvu vozara kojim se prevozi i putnik, odnosno koji
putnik otprema u inostranstvo u prevoznom sredstvu vozara kojim se ne
prevozi i putnik, a koje napušta carinsku teritoriju Republike Srbije u
vreme kada je napušta i putnik, ako je pri napuštanju carinske
teritorije Republike Srbije prijavio nadležnom carinskom organu da se
njegov lični prtljag nalazi u tom prevoznom sredstvu.
Dobrima za nekomercijalne svrhe iz stava 1. ovog
člana smatraju se dobra koja je putnik kupio u Republici Srbiji za
njegove lične potrebe, potrebe njegove porodice ili domaćinstva,
odnosno dobra namenjena poklanjanju, a koja putnik iznosi povremeno iz
Republike Srbije. Vrsta i količina dobara ne smeju biti takvi da
ukazuju da je reč o dobrima za komercijalne svrhe.
Ukupna vrednost isporučenih dobara iz stava 1. tačka
2) ovog člana je vrednost dobara iskazana u jednom računu ili u više
računa istog prodavca izdatih u vremenskom periodu počev od dana
izdavanja prvog računa zaključno sa istekom tri kalendarska meseca koji
slede kalendarskom mesecu u kojem je izdat prvi račun.
U ukupnu vrednost dobara iz stava 4. ovog člana
uračunava se vrednost dobara za čiji promet postoji obaveza
obračunavanja PDV, a za koja putnik može da ostvari pravo na povraćaj
PDV, u skladu sa Zakonom, kao i vrednost dobara za čiji promet ne
postoji obaveza obračunavanja PDV u skladu sa Zakonom.
Putnik ima pravo na povraćaj PDV ako je dobra kupio u
objektu prodavca (prodavnica ili drugo fizički određeno mesto) u kojem
prodavac obavlja delatnost prodaje dobara.
Dokazima da je putnik otpremio dobra u inostranstvo iz stava 1. tačka 3) ovog člana smatraju se:
1) zahtev putnika za povraćaj PDV u papirnom ili
elektronskom obliku izdat u skladu sa ovim pravilnikom, koji je overio
carinski organ;
2) račun za isporučena dobra.
Član 84
Za isporuku dobara u Republici Srbiji prodavac izdaje
putniku račun za isporučena dobra i, na zahtev putnika koji kupuje
dobra, popunjava i izdaje, odnosno izrađuje (u daljem tekstu: izdaje)
zahtev za povraćaj PDV.
Računom iz stava 1. ovog člana smatra se dokument
izdat u skladu sa Zakonom, kao i fiskalni isečak, odnosno fiskalni
račun izdat u skladu sa zakonom kojim se uređuju fiskalne kase, odnosno
fiskalni račun izdat u skladu sa zakonom kojim se uređuje fiskalizacija.
Zahtev iz stava 1. ovog člana izdaje se na Obrascu
ZPPPDV - Zahtev putnika za povraćaj PDV, koji je odštampan uz ovaj
pravilnik i čini njegov sastavni deo, ili na dokumentu operatora kojeg
je prodavac pre prodaje dobara ovlastio za povraćaj PDV putniku, pod
uslovom da taj dokument sadrži sve podatke koje sadrži Obrazac ZPPPDV
(u daljem tekstu: zahtev putnika za povraćaj PDV), ako ovim pravilnikom
nije drukčije određeno.
Zahtev putnika za povraćaj PDV u papirnom obliku
izdaje se u tri primerka, od kojih original i jednu kopiju prodavac
daje kupcu, a drugu kopiju zadržava u svojoj dokumentaciji. U tom
slučaju, račun i zahtev putnika za povraćaj PDV moraju biti potpisani
od strane prodavca.
Ako se zahtev putnika za povraćaj PDV izdaje u elektronskom obliku, prodavac daje kupcu jedan primerak odštampanog zahteva.
Zahtev putnika za povraćaj PDV izdat u elektronskom
obliku, primerak odštampanog zahteva i račun ne moraju da sadrže potpis
prodavca.
Prodavac naplaćuje od kupca ukupnu vrednost isporučenih dobara sa PDV.
Operatorom iz stava 3. ovog člana, u smislu ovog
pravilnika, smatra se lice koje poseduje potpuni sistem za neposredno
sprovođenje postupka za povraćaj PDV putniku u elektronskom obliku.
Član 85
Prilikom napuštanja carinske teritorije Republike
Srbije, putnik daje na uvid carinskom organu kupljena dobra, kao i
račun, odnosno račune i original i kopiju zahteva putnika za povraćaj
PDV koji je izdat u papirnom obliku, a ako je zahtev putnika za
povraćaj PDV izdat u elektronskom obliku, carinski organ vrši uvid u
taj zahtev u svom informacionom sistemu, odnosno uvid u odštampani
primerak zahteva putnika za povraćaj PDV ako je u tom momentu došlo do
prekida u funkcionisanju informacionog sistema.
Pre potvrđivanja ispunjenosti uslova za povraćaj PDV putniku, carinski organ dužan je da utvrdi da li:
1) podaci iz pasoša ili druge putne isprave, odnosno
isprave za prelazak državne granice odgovaraju podacima iz zahteva
putnika za povraćaj PDV;
2) dobra data na uvid odgovaraju dobrima iz zahteva putnika za povraćaj PDV i iz računa, kao i da ta dobra nisu korišćena;
3) zahtev putnika za povraćaj PDV i račun, odnosno
računi sadrže potpis prodavca, ako je zahtev putnika za povraćaj PDV
izdat u papirnom obliku;
3a) su podaci o broju i datumu izdavanja računa navedeni u zahtevu putnika za povraćaj PDV identični podacima koji su navedeni u računu (npr. PFR broj računa);
4) je ukupna vrednost dobara sa PDV iskazana u zahtevu putnika za povraćaj PDV jednaka ili veća od 6.000 dinara;
5) se dobra otpremaju pre isteka tri kalendarska meseca po isteku kalendarskog meseca u kojem je izvršen promet tih dobara.
Ako su ispunjeni uslovi iz stava 2. ovog člana, carinski organ:
1) overava original zahteva putnika za povraćaj PDV i
priložene račune potpisom i pečatom, ako je zahtev putnika za povraćaj
PDV izdat u papirnom obliku;
2) overava zahtev putnika za povraćaj PDV
elektronskim pečatom u informacionom sistemu, ako je zahtev putnika za
povraćaj PDV izdat u elektronskom obliku, odnosno overava odštampani
primerak zahteva putnika za povraćaj PDV potpisom i pečatom, ako
postoji prekid u funkcionisanju informacionog sistema.
Elektronskim pečatom iz stava 3. tačka 2) ovog člana
smatra se elektronski zapis koji sadrži sve potrebne podatke koji se
odnose na otpremanje dobara u inostranstvo i digitalni potpis.
Ako carinski organ utvrdi da nisu ispunjeni uslovi iz
stava 2. ovog člana, u zahtev putnika za povraćaj PDV unosi datum i
razloge za odbijanje zahteva i isti potpisuje.
Ako je zahtev putnika za povraćaj PDV izdat u
papirnom obliku, carinski organ vraća putniku original, odnosno
originale računa i zahteva putnika za povraćaj PDV, a kopiju zahteva
putnika za povraćaj PDV zadržava za svoje potrebe.
Ako je zahtev putnika za povraćaj PDV izdat u
elektronskom obliku, carinski organ vraća putniku račun, odnosno
račune, a ako je u momentu provere ispunjenosti uslova iz stava 2. ovog
člana carinski organ, usled prekida funkcionisanja informacionog
sistema, overio potpisom i pečatom odštampani primerak zahteva putnika
za povraćaj PDV, carinski organ pored računa vraća putniku i overeni
primerak odštampanog zahteva putnika za povraćaj PDV.
Član 86
Putniku ili drugom podnosiocu zahteva plaćeni PDV se
vraća ako u roku od 12 meseci od dana otpremanja dobara u inostranstvo
dostavi prodavcu od kojeg su kupljena dobra ili operatoru dokumentaciju
na kojoj je carinski organ potvrdio da su ispunjeni uslovi za povraćaj
PDV u skladu sa ovim pravilnikom.
Dostavljanjem dokumentacije iz stava 1. ovog člana smatra se da je podnet zahtev putnika za povraćaj PDV.
Zahtev putnika za povraćaj PDV može da se podnese
lično, poštom ili preko drugog lica. Ako se zahtev putnika za povraćaj
PDV podnosi poštom, putnik mora da navede račun na koji će mu se
izvršiti povraćaj PDV.
Ako je zahtev putnika za povraćaj PDV podnet
prodavcu, prodavac vraća putniku ukupan iznos PDV koji je plaćen kao
deo naknade za kupljena dobra u Republici Srbiji (u daljem tekstu:
ukupan iznos PDV), umanjen ili bez umanjenja za naknadu (proviziju)
prodavca. Povraćaj PDV vrši se u dinarima, gotovinskom isplatom ili
uplatom na račun koji je naveden u zahtevu putnika za povraćaj PDV
podnetog poštom. Isplata u gotovini vrši se odmah, a isplata na račun u
roku od 15 dana od dana prijema zahteva putnika za povraćaj PDV.
Ako je zahtev putnika za povraćaj PDV podnet
operatoru, operator ima pravo da po tom osnovu od putnika naplati
naknadu (proviziju), tako da putniku vraća ukupan iznos PDV umanjen za
iznos naknade (proviziju) operatora, u dinarima, gotovinskom isplatom
koja se vrši odmah, odnosno isplatom na račun koji je naveden u zahtevu
putnika za povraćaj PDV u roku od 15 dana od dana prijema zahteva
putnika za povraćaj PDV ako je taj zahtev podnet poštom.
Putnik, odnosno drugo lice preko kojeg je putnik
podneo prodavcu ili operatoru zahtev putnika za povraćaj PDV, na
originalu zahteva putnika za povraćaj PDV potpisom potvrđuje da mu je
vraćen PDV u gotovini, a ako je zahtev putnika za povraćaj PDV izdat u
elektronskom obliku odgovarajućom potvrdom u informacionom sistemu.
U slučaju iz stava 5. ovog člana, operator dostavlja
prodavcu potvrdu da je putniku izvršio povraćaj PDV, a prodavac
operatoru vrši povraćaj ukupnog iznosa PDV na račun u banci.
3. Slobodne zone, carinsko skladištenje i slobodne carinske prodavnice
Član 87
Poresko oslobođenje iz člana 24. stav 1. tačka 5)
Zakona, za unos dobara u slobodnu zonu koji se vrši obvezniku PDV -
korisniku slobodne zone, obveznik PDV koji vrši promet dobara može da
ostvari ako poseduje:
1) dokument preduzeća koje upravlja slobodnom zonom
(u daljem tekstu: preduzeće) kojim se potvrđuje da između preduzeća i
korisnika slobodne zone - primaoca dobara postoji važeći ugovor o
korišćenju slobodne zone;
2) račun isporučioca domaćih dobara koja se unose u
slobodnu zonu overen od strane nadležnog carinskog organa, odnosno
deklaraciju u elektronskom obliku ili overenu kopiju deklaracije u
papirnom obliku, kojom se dokazuje da su dobra uneta u slobodnu zonu, u
skladu sa carinskim propisima;
3) izjavu korisnika zone - primaoca dobara da se radi
o dobrima za koja bi imao pravo na odbitak prethodnog poreza kada bi ta
dobra nabavljao za potrebe obavljanja delatnosti van slobodne zone.
Izuzetno od stava 1. ovog člana, ako je za promet iz
tog stava korisnik slobodne zone - primalac dobara poreski dužnik u
skladu sa Zakonom, poresko oslobođenje može da ostvari ako poseduje:
1) dokument preduzeća kojim se potvrđuje da između
preduzeća i korisnika slobodne zone - primaoca dobara postoji važeći
ugovor o korišćenju slobodne zone;
2) račun isporučioca domaćih dobara koja se unose u
slobodnu zonu overen od strane nadležnog carinskog organa, odnosno
deklaraciju u elektronskom obliku ili overenu kopiju deklaracije u
papirnom obliku, kojom se dokazuje da su dobra uneta u slobodnu zonu, u
skladu sa carinskim propisima.
Izuzetno od stava 1. ovog člana, za promet električne
energije, prirodnog gasa, mazuta i uglja, poresko oslobođenje obveznik
PDV može da ostvari ako poseduje:
1) dokument preduzeća kojim se potvrđuje da između
preduzeća i korisnika slobodne zone - primaoca dobara postoji važeći
ugovor o korišćenju slobodne zone;
2) račun isporučioca domaćih dobara, odnosno
deklaraciju u elektronskom obliku ili overenu kopiju deklaracije u
papirnom obliku, kojom se dokazuje da su dobra uneta u slobodnu zonu, u
skladu sa carinskim propisima;
3) izjavu korisnika zone - primaoca dobara da se radi
o dobrima za koja bi imao pravo na odbitak prethodnog poreza kada bi ta
dobra nabavljao za potrebe obavljanja delatnosti van slobodne zone.
Ako je naknada, odnosno deo naknade naplaćen pre
izvršenog unosa dobara u slobodnu zonu, obveznik PDV koji vrši promet
dobara može da ostvari poresko oslobođenje ako poseduje dokaze iz stava
1. tač. 1) i 3), odnosno stava 3. tač. 1) i 3) ovog člana, kao i račun
izdat u skladu sa Zakonom.
Ako je naknada, odnosno deo naknade plaćen pre
izvršenog unosa dobara u slobodnu zonu, korisnik slobodne zone -
primalac dobara koji je za taj promet poreski dužnik u skladu sa
Zakonom može da ostvari poresko oslobođenje ako poseduje dokaz iz stava
2. tačka 1) ovog člana.
Član 88
Poresko oslobođenje iz člana 24. stav 1. tačka 5)
Zakona, za prevozne i druge usluge koje se pružaju obvezniku PDV -
korisniku slobodne zone koje su neposredno povezane sa unosom dobara u
slobodnu zonu, obveznik PDV koji vrši promet usluga može da ostvari ako
poseduje:
1) dokument preduzeća kojim se potvrđuje da između
preduzeća i korisnika slobodne zone - primaoca dobara postoji važeći
ugovor o korišćenju slobodne zone;
2) ugovor o pružanju usluga sa licem koji isporučuje
dobra u slobodnu zonu, odnosno sa korisnikom slobodne zone - primaocem
dobara;
3) račun pružaoca usluga;
4) izjavu korisnika zone - primaoca usluga da se radi
o uslugama za koje imao pravo na odbitak prethodnog poreza kada bi te
usluge koristio za potrebe obavljanja delatnosti van slobodne zone;
5)  kopiju dokumenta kojim se dokazuje da su dobra uneta u slobodnu zonu, u skladu sa carinskim propisima.
Izuzetno od stava 1. ovog člana, ako je za promet iz
tog stava korisnik slobodne zone - primalac usluga poreski dužnik u
skladu sa Zakonom, poresko oslobođenje može da ostvari ako poseduje:
1) dokument preduzeća kojim se potvrđuje da između
preduzeća i korisnika slobodne zone - primaoca dobara postoji važeći
ugovor o korišćenju slobodne zone;
2) račun pružaoca usluga;
3)  kopiju dokumenta kojim se dokazuje da su dobra uneta u slobodnu zonu, u skladu sa carinskim propisima.
Ako je naknada, odnosno deo naknade naplaćen pre
izvršenog prometa usluga, obveznik PDV može da ostvari poresko
oslobođenje ako poseduje dokaze iz stava 1. tač. 1)-4) ovog člana.
Ako je naknada, odnosno deo naknade plaćen pre
izvršenog prometa usluga, korisnik slobodne zone - primalac usluga koji
je za taj promet poreski dužnik u skladu sa Zakonom može da ostvari
poresko oslobođenje ako poseduje dokaz iz stava 2. tačka 1) ovog člana.
Član 89
Poresko oslobođenje iz člana 24. stav 1. tačka 5)
Zakona, za promet dobara i usluga u slobodnoj zoni koji se vrši
obvezniku PDV - korisniku slobodne zone, obveznik PDV koji vrši promet
dobara i usluga može da ostvari ako poseduje:
1) dokument preduzeća kojim se potvrđuje da između
preduzeća i korisnika slobodne zone - primaoca dobara, odnosno usluga
postoji važeći ugovor o korišćenju slobodne zone;
2) račun obveznika PDV koji vrši promet dobara i
usluga u slobodnoj zoni korisniku slobodne zone - primaocu dobara,
odnosno usluga;
3) izjavu korisnika zone - primaoca dobara, odnosno
usluga da se radi o dobrima i uslugama za koje bi imao pravo na odbitak
prethodnog poreza kada bi ta dobra ili usluge nabavljao za potrebe
obavljanja delatnosti van slobodne zone.
Izuzetno od stava 1. ovog člana, ako je za promet
dobara i usluga iz stava 1. ovog člana korisnik slobodne zone -
primalac dobara, odnosno usluga poreski dužnik u skladu sa Zakonom,
poresko oslobođenje može da ostvari ako poseduje:
1) dokument preduzeća kojim se potvrđuje da između
preduzeća i korisnika slobodne zone - primaoca dobara, odnosno usluga
postoji važeći ugovor o korišćenju slobodne zone;
2) račun obveznika PDV, odnosno stranog lica koje
nije obveznik PDV koji vrši promet dobara i usluga u slobodnoj zoni
korisniku slobodne zone - primaocu dobara, odnosno usluga.
Ako je naknada, odnosno deo naknade naplaćen pre
izvršenog prometa dobara i usluga, obveznik PDV koji vrši promet dobara
i usluga može da ostvari poresko oslobođenje ako poseduje dokaze iz
stava 1. ovog člana.
Ako je naknada, odnosno deo naknade plaćen pre
izvršenog prometa dobara i usluga, korisnik slobodne zone - primalac
dobara i usluga koji je za taj promet poreski dužnik u skladu sa
Zakonom može da ostvari poresko oslobođenje ako poseduje dokaz iz stava
2. tačka 1) ovog člana.
Član 90
Poresko oslobođenje iz člana 24. stav 1. tačka 5a)
Zakona, za unos dobara u slobodnu zonu, obveznik PDV koji vrši promet
dobara stranom licu može da ostvari ako poseduje:
1) dokument stranog lica kojim se potvrđuje da strano
lice ima zaključen ugovor sa obveznikom PDV - korisnikom slobodne zone
da će dobra koja strano lice nabavlja obveznik PDV - korisnik slobodne
zone ugraditi u dobra namenjena otpremanju u inostranstvo;
2) dokument obveznika PDV - korisnika slobodne zone
kojim se potvrđuje da sa stranim licem - primaocem dobara ima zaključen
ugovor da će dobra koja strano lice nabavlja ugraditi u dobra namenjena
otpremanju u inostranstvo;
3) račun izdat u skladu sa Zakonom overen od strane
nadležnog carinskog organa, odnosno overenu kopiju dokumenta kojim se
dokazuje da su dobra uneta u slobodnu zonu, u skladu sa carinskim
propisima.
Ako je naknada, odnosno deo naknade naplaćen pre
izvršenog unosa dobara u slobodnu zonu, obveznik PDV koji vrši promet
dobara može da ostvari poresko oslobođenje ako poseduje dokaze iz stava
1. tač. 1) i 2) ovog člana, kao i račun izdat u skladu sa Zakonom.
Član 91
Poresko oslobođenje iz člana 24. stav 1. tačka 5a)
Zakona, za prevozne i druge usluge koje su neposredno povezane sa
unosom dobara u slobodnu zonu, obveznik PDV koji vrši promet usluga
stranom licu može da ostvari ako poseduje:
1) dokument stranog lica kojim se potvrđuje da je reč
o prevoznim i drugim uslugama koje su neposredno povezane sa unosom
dobara u slobodnu zonu iz člana 24. stav 1. tačka 5a) Zakona;
2) račun izdat u skladu sa Zakonom;
3) overenu kopiju dokumenta kojim se dokazuje da su dobra uneta u slobodnu zonu, u skladu sa carinskim propisima.
Ako je naknada, odnosno deo naknade naplaćen pre
izvršenog prometa usluga, obveznik PDV može da ostvari poresko
oslobođenje ako poseduje dokaze iz stava 1. tač. 1) i 2) ovog člana.
Član 92
Poresko oslobođenje iz člana 24. stav 1. tačka 5a)
Zakona, za promet dobara u slobodnoj zoni, obveznik PDV koji vrši
promet dobara može da ostvari ako poseduje:
1) dokument stranog lica kojim se potvrđuje da strano
lice ima zaključen ugovor sa obveznikom PDV - korisnikom slobodne zone
da će dobra koja strano lice nabavlja obveznik PDV - korisnik slobodne
zone ugraditi u dobra namenjena otpremanju u inostranstvo;
2) dokument obveznika PDV - korisnika slobodne zone
kojim se potvrđuje da sa stranim licem - primaocem dobara ima zaključen
ugovor da će dobra koja strano lice nabavlja ugraditi u dobra namenjena
otpremanju u inostranstvo;
3) račun izdat u skladu sa Zakonom.
Ako je naknada, odnosno deo naknade naplaćen pre
izvršenog prometa dobara, obveznik PDV koji vrši promet dobara može da
ostvari poresko oslobođenje ako poseduje dokaze iz stava 1. ovog člana.
Član 93
Poresko oslobođenje iz člana 24. stav 1. tačka 6) Zakona, za promet dobara koja su u postupku carinskog skladištenja, obveznik PDV koji vrši promet, odnosno primalac dobara koji je za taj promet poreski dužnik u skladu sa Zakonom može da ostvari ako poseduje deklaraciju u elektronskom obliku, odnosno overenu kopiju deklaracije u papirnom obliku kojom se dokazuje da su dobra u postupku carinskog skladištenja, u skladu sa carinskim propisima.
Ako je naknada, odnosno deo naknade naplaćen, odnosno
plaćen pre izvršenog prometa dobara iz stava 1. ovog člana, obveznik
PDV koji vrši promet, odnosno primalac koji je za taj promet poreski
dužnik u skladu sa Zakonom može da ostvari poresko oslobođenje ako
poseduje dokaz iz stava 1.  ovog člana.
Izuzetno od stava 2. ovog člana, ako dobra na dan naplate, odnosno plaćanja naknade ili dela naknade nisu u postupku carinskog skladištenja, obveznik PDV koji vrši promet, odnosno primalac koji je za taj promet poreski dužnik u skladu sa Zakonom može da ostvari poresko oslobođenje ako poseduje ugovor kojim se dokazuje da je reč o naknadi ili delu naknade za promet dobara koji će biti izvršen dok se ta dobra nalaze u postupku carinskog skladištenja.
Član 94
Poresko oslobođenje iz člana 24. stav 1. tačka 6a)
Zakona, za dobra koja se neposredno otpremaju u slobodne carinske
prodavnice otvorene na vazduhoplovnim pristaništima otvorenim za
međunarodni saobraćaj na kojima je organizovana pasoška i carinska
kontrola radi prodaje putnicima u skladu sa carinskim propisima (u
daljem tekstu: slobodne carinske prodavnice), obveznik PDV može da
ostvari ako poseduje račun koji sadrži napomenu da se dobra neposredno
otpremaju u slobodne carinske prodavnice, overen od strane nadležnog
carinskog organa.
Ako se dobra pre otpremanja u slobodne carinske
prodavnice smeštaju u carinsko skladište, poresko oslobođenje iz člana
24. stav 1. tačka 6a) Zakona obveznik PDV može da ostvari ako poseduje:
1) račun izdat držaocu carinskog skladišta, a koji

sadrži napomenu da se dobra smeštaju u carinsko skladište, overen od
strane nadležnog carinskog organa;
2) dokument kojim se potvrđuje da su dobra iz
carinskog skladišta otpremljena u slobodnu carinsku prodavnicu (interna
otpremnica), overen od strane nadležnog carinskog organa.
Ako je naknada, odnosno deo naknade naplaćen pre
izvršenog prometa dobara iz st. 1. i 2. ovog člana, obveznik PDV može
da ostvari poresko oslobođenje ako poseduje račun o avansnom plaćanju,
izdat u skladu sa Zakonom.
Član 95
Poresko oslobođenje iz člana 24. stav 1. tačka 6a)
Zakona, za isporuku dobara iz slobodnih carinskih prodavnica, obveznik
PDV može da ostvari ako poseduje:
1) mesečni izveštaj o prodatim dobrima, overen od strane nadležnog carinskog organa;
2) jedinstvenu carinsku ispravu izdatu u skladu sa carinskim propisima.
Član 95a
Ako se za promet iz čl. 87, 90. i 94. ovog
pravilnika izdaje elektronska faktura u skladu sa zakonom kojim se
uređuje elektronsko fakturisanje, nadležni carinski organ, u skladu sa
ovim pravilnikom, overava odštampani primerak elektronske fakture
(spoljni prikaz) koji je potvrđen potpisom, odnosno pečatom od strane
lica koje ih je izdalo u skladu sa zakonom kojim se uređuje elektronski
dokument.
Član 95b
(Brisan)
4. Usluge oplemenjivanja, opravke ili ugradnje
Član 96
Poresko oslobođenje iz člana 24. stav 1. tačka 7)
Zakona, za usluge radova na pokretnim dobrima nabavljenim od strane
inostranog primaoca usluge u Republici Srbiji radi oplemenjivanja,
opravke ili ugradnje, a koja posle oplemenjivanja, opravke ili
ugradnje, isporučilac usluge, inostrani primalac ili treće lice, po
njihovom nalogu, prevozi ili otprema u inostranstvo, obveznik PDV može
da ostvari ako poseduje:
1) dokaz da je inostrani primalac nabavio dobra u Republici Srbiji (ugovor ili račun);
2) dokaz o izvršenoj usluzi oplemenjivanja, opravke ili ugradnje (ugovor ili račun);
3) izvoznu deklaraciju u elektronskom obliku ili overenu kopiju 
  izvozne deklaracije u papirnom obliku, u skladu sa carinskim propisima, da su dobra prevezena ili otpremljena u inostranstvo.
Ako je naknada, odnosno deo naknade naplaćen pre
izvršenog prometa usluga, do dobijanja izvozne deklaracije ili drugog
dokaza, izdatog u skladu sa carinskim propisima, da su dobra prevezena
ili otpremljena u inostranstvo, obveznik može da ostvari poresko
oslobođenje ako poseduje dokaz iz stava 1. tačka 1) ovog člana i račun
o avansnom plaćanju, izdat u skladu sa Zakonom.
Član 97
Poresko oslobođenje iz člana 24. stav 1. tačka 7)
Zakona, za usluge radova na pokretnim dobrima koja su uvezena radi
oplemenjivanja, opravke ili ugradnje, a koja posle oplemenjivanja,
opravke ili ugradnje, isporučilac usluge, inostrani primalac ili treće
lice, po njihovom nalogu, prevozi ili otprema u inostranstvo, obveznik
PDV može da ostvari ako poseduje:
1) deklaraciju o stavljanju dobara u postupak oplemenjivanja, opravke ili ugradnje, u skladu sa carinskim propisima;
2) ugovor o obimu, vrsti i vrednosti izvršenih radova;
3) dokaz o obimu, vrsti i vrednosti izvršenih radova
u skladu sa normativom, koji utvrđuje nadležni carinski organ, za dobra
dobijena iz određene količine uvezenih dobara;
4) izvoznu deklaraciju u elektronskom obliku ili
overenu kopiju izvozne deklaracije u papirnom obliku, u skladu sa
carinskim propisima, za dobra koja se posle izvršene usluge

oplemenjivanja, opravke ili ugradnje prevoze ili otpremaju u
inostranstvo.
Ako je naknada, odnosno deo naknade naplaćen pre
prevoza ili otpreme dobara u inostranstvo, do dobijanja izvozne
deklaracije obveznik PDV može da ostvari poresko oslobođenje ako
poseduje:
1) deklaraciju o stavljanju dobara u postupak oplemenjivanja, opravke ili ugradnje, u skladu sa carinskim propisima;
2) ugovor o obimu, vrsti i vrednosti izvršenih radova.
Član 98
Poresko oslobođenje iz člana 24. stav 1. tačka 7a)
Zakona, za promet dobara koja su u postupku aktivnog oplemenjivanja za
koja bi obveznik - sticalac imao pravo na odbitak prethodnog poreza
kada bi ta dobra nabavljao sa obračunatim PDV, obveznik koji vrši
promet dobara može da ostvari ako poseduje:
1) deklaraciju u elektronskom obliku, odnosno overenu
kopiju deklaracije u papirnom obliku kojom se dokazuje da su dobra u
postupku aktivnog oplemenjivanja, u skladu sa carinskim propisima;
2) račun za isporuku dobara izdat u skladu sa Zakonom.
Izuzetno od stava 1. ovog člana, za promet dobara
dobijenih u postupku aktivnog oplemenjivanja, poresko oslobođenje iz
člana 24. stav 1. tačka 7a) Zakona obveznik može da ostvari ako
poseduje:
1) odobrenje, odnosno  kopiju odobrenja carinskog organa za postupak aktivnog oplemenjivanja, u skladu sa carinskim propisima;
2) račun za isporuku dobara izdat u skladu sa Zakonom.
Ako je naknada, odnosno deo naknade naplaćen pre
izvršenog prometa dobara, obveznik koji vrši promet dobara može da
ostvari poresko oslobođenje ako poseduje dokaz iz stava 1. tačka 1),
odnosno stava 2. tačka 1) ovog člana.
5. Usluge povezane sa izvozom, tranzitom i privremenim uvozom dobara
Član 99
Poresko oslobođenje iz člana 24. stav 1. tačka 8)
Zakona, za prevozne usluge koje su u vezi sa izvozom dobara, obveznik
PDV može da ostvari ako poseduje:
1) dokument o izvršenoj usluzi prevoza (CMR, CIM, manifest i dr.);
2) račun ili drugi dokument koji služi kao račun, izdat u skladu sa Zakonom.
Poresko oslobođenje iz člana 24. stav 1. tačka 8)
Zakona, za ostale usluge koje su u vezi sa izvozom dobara, obveznik PDV
može da ostvari ako poseduje račun ili drugi dokument koji služi kao
račun, izdat u skladu sa Zakonom.
Izuzetno od stava 1. ovog člana, poresko oslobođenje
iz člana 24. stav 1. tačka 8) Zakona, za prevozne usluge koje su u vezi
sa izvozom dobara, od mesta utovara do mesta pretovara koja se nalaze
na teritoriji Republike Srbije, obveznik PDV može da ostvari ako
poseduje:
1) račun ili drugi dokument koji služi kao račun, izdat u skladu sa Zakonom;
2) carinsku deklaraciju za postupak tranzita.
Ako je za prevozne i ostale usluge koje su u vezi sa
izvozom dobara poreski dužnik primalac usluga u skladu sa Zakonom,
poresko oslobođenje može da ostvari ako poseduje:
1) dokument o izvršenoj usluzi prevoza (CMR, CIM, manifest i dr.) i račun pružaoca usluge - za usluge iz stava 1. ovog člana;
2) račun pružaoca usluge - za usluge iz stava 2. ovog člana;
3) račun pružaoca usluge i carinsku deklaraciju za postupak tranzita - za usluge iz stava 3. ovog člana.
Uslugom prevoza koja je u vezi sa izvozom dobara iz člana 24. stav 1. tačka 8) Zakona, a koja se pruža:
1) poreskom obvezniku u smislu člana 12. Zakona,
smatra se usluga prevoza dobara od mesta prvog utovara u Republici
Srbiji do krajnjeg odredišta van Republike Srbije;
2) licu koje nije poreski obveznik u smislu člana 12.
Zakona, smatra se usluga prevoza dobara od mesta utovara u Republici
Srbiji do državne granice.
U računu koji obveznik PDV izdaje za uslugu prevoza
dobara stava 5. tačka 1) ovog člana iskazuje se podatak o ukupnom
iznosu naknade za uslugu prevoza, dok se za uslugu prevoza dobara iz
stava 5. tačka 2) ovog člana posebno iskazuje podatak o iznosu naknade
za prevoz izvršen na teritoriji Republike Srbije i iznosu naknade za
prevoz izvršen van Republike Srbije.
Ako je naknada, odnosno deo naknade naplaćen pre
izvršenog prometa prevoznih i ostalih usluga koje su u vezi sa izvozom
dobara, obveznik PDV može da ostvari poresko oslobođenje ako je izdao
račun o avansnom plaćanju u skladu sa Zakonom.
Ako je naknada, odnosno deo naknade plaćen pre
izvršenog prometa prevoznih i ostalih usluga koje su povezane sa
izvozom dobara, primalac usluge kao poreski dužnik za promet stranog
lica može da ostvari poresko oslobođenje bez posedovanja računa i druge
dokumentacije.
Član 100
Poresko oslobođenje iz člana 24. stav 1. tačka 8)
Zakona, za prevozne usluge koje su u vezi sa tranzitom dobara, obveznik
PDV može da ostvari ako poseduje:
1) dokument o izvršenoj usluzi prevoza (CMR, CIM, manifest i dr.);
2) račun ili drugi dokument koji služi kao račun, izdat u skladu sa Zakonom.
Poresko oslobođenje iz člana 24. stav 1. tačka 8)
Zakona, za ostale usluge koje su u vezi sa tranzitom dobara, obveznik
može da ostvari ako poseduje račun ili drugi dokument koji služi kao
račun, izdat u skladu sa Zakonom.
Izuzetno, ako se tranzit dobara vrši dalekovodima,
cevovodima ili na sličan način, poresko oslobođenje obveznik PDV može
da ostvari ako poseduje:
1) račun ili drugi dokument koji služi kao račun, izdat u skladu sa Zakonom;
2) potvrdu nadležnog carinskog organa o izvršenom tranzitu dobara.
Ako je za prevozne i ostale usluge koje su u vezi sa
tranzitom dobara poreski dužnik primalac usluga u skladu sa Zakonom,
poresko oslobođenje može da ostvari ako poseduje:
1) dokument o izvršenoj usluzi prevoza (CMR, CIM, manifest i dr.) i račun pružaoca usluge - za usluge iz stava 1. ovog člana;
2) račun pružaoca usluge - za usluge iz stava 2. ovog člana;
3) račun pružaoca usluge i potvrdu nadležnog carinskog organa o izvršenom tranzitu dobara - za usluge iz stava 3. ovog člana.
Uslugom prevoza koja je u vezi sa tranzitom dobara iz člana 24. stav 1. tačka 8) Zakona, a koja se pruža:
1) poreskom obvezniku u smislu člana 12. Zakona,
smatra se usluga prevoza dobara preko teritorije Republike Srbije, od
mesta utovara do mesta istovara koja se nalaze van Republike Srbije;
2) licu koje nije poreski obveznik u smislu člana 12.
Zakona, smatra se usluga prevoza dobara od mesta ulaska do mesta
izlaska na državnoj granici.
U računu koji se izdaje za uslugu prevoza dobara iz
stava 5. tačka 1) ovog člana iskazuje se podatak o ukupnom iznosu
naknade za uslugu prevoza, dok se za uslugu prevoza dobara iz stava 5.
tačka 2) ovog člana posebno iskazuje podatak o iznosu naknade za prevoz
izvršen na teritoriji Republike Srbije i iznosu naknade za prevoz
izvršen van Republike Srbije.
Ako je naknada, odnosno deo naknade naplaćen pre
izvršenog prometa prevoznih i ostalih usluga koje su u vezi sa
tranzitom dobara, obveznik može da ostvari poresko oslobođenje ako je
izdao račun o avansnom plaćanju u skladu sa Zakonom.
Ako je naknada, odnosno deo naknade plaćen pre
izvršenog prometa prevoznih i ostalih usluga koje su povezane sa
tranzitom dobara, primalac usluge kao poreski dužnik za promet stranog
lica može da ostvari poresko oslobođenje bez posedovanja računa i druge
dokumentacije.
Član 101
Poresko oslobođenje iz člana 24. stav 1. tačka 8)
Zakona, za prevozne usluge koje su u vezi sa privremenim uvozom dobara,
obveznik PDV može da ostvari ako poseduje:
1) dokument o izvršenoj usluzi prevoza (CMR, CIM, manifest i dr.);
2) račun ili drugi dokument koji služi kao račun, izdat u skladu sa Zakonom.
Poresko oslobođenje iz člana 24. stav 1. tačka 8)
Zakona, za ostale usluge koje su u vezi sa privremenim uvozom dobara,
obveznik može da ostvari ako poseduje račun ili drugi dokument koji
služi kao račun, izdat u skladu sa Zakonom.
Ako je za prevozne i ostale usluge koje su u vezi sa
privremenim uvozom dobara poreski dužnik primalac usluga u skladu sa
Zakonom, poresko oslobođenje može da ostvari ako poseduje:
1) dokument o izvršenoj usluzi prevoza (CMR, CIM, manifest i dr.) i račun pružaoca usluge - za usluge iz stava 1. ovog člana;
2) račun pružaoca usluge - za usluge iz stava 2. ovog člana.
Uslugom prevoza koja je u vezi sa privremenim uvozom dobara iz člana 24. stav 1. tačka 8) Zakona, a koja se pruža:
1) poreskom obvezniku u smislu člana 12. Zakona,
smatra se usluga prevoza dobara od mesta prvog utovara van Republike
Srbije do prvog odredišta u Republici Srbiji iz člana 19. stav 3.
Zakona;
2) licu koje nije poreski obveznik u smislu člana 12.
Zakona, smatra se usluga prevoza dobara od državne granice do prvog
odredišta u Republici Srbiji iz člana 19. stav 3. Zakona.
U računu koji se izdaje za uslugu prevoza dobara iz
stava 4. tačka 1) ovog člana iskazuje se podatak o ukupnom iznosu
naknade za uslugu prevoza, dok se za uslugu prevoza dobara iz stava 4.
tačka 2) ovog člana posebno iskazuje podatak o iznosu naknade za prevoz
izvršen van Republike Srbije i iznosu naknade za prevoz izvršen na
teritoriji Republike Srbije.
Ako je naknada, odnosno deo naknade naplaćen pre
izvršenog prometa prevoznih i ostalih usluga koje su u vezi sa
privremenim uvozom dobara, obveznik PDV može da ostvari poresko
oslobođenje ako je izdao račun o avansnom plaćanju u skladu sa Zakonom.
Ako je naknada, odnosno deo naknade plaćen pre
izvršenog prometa prevoznih i ostalih usluga koje su povezane sa
privremenim uvozom dobara, primalac usluge kao poreski dužnik za promet
stranog lica može da ostvari poresko oslobođenje bez posedovanja računa
i druge dokumentacije.
Član 101a
Uslov za ostvarivanje poreskog oslobođenja, koji se odnosi na izdavanje računa u skladu sa ovim pravilnikom, smatra se ispunjenim za poreski period u kojem je promet izvršen ako je račun izdat zaključno sa 10. danom kalendarskog meseca koji sledi poreskom periodu u kojem je promet izvršen.
Uslov za ostvarivanje poreskog oslobođenja, koji se odnosi na račun overen od strane nadležnog carinskog organa, u skladu sa ovim pravilnikom, smatra se ispunjenim za poreski period u kojem je promet izvršen ako je račun overen zaključno sa 10. danom kalendarskog meseca koji sledi poreskom periodu u kojem je promet izvršen.
6. Međunarodni prevoz lica u vazdušnom
saobraćaju, isporuke letilica i promet dobara i usluga namenjenih
neposrednim potrebama letilica
Član 102
Poresko oslobođenje iz člana 24. stav 1. tačka 9)
Zakona, za usluge međunarodnog prevoza lica u vazdušnom saobraćaju
obveznik PDV može da ostvari ako obavlja usluge međunarodnog prevoza
lica u vazdušnom saobraćaju, kako u Republici Srbiji, tako i u
inostranstvu, i to:
1) od inostranog aerodroma ili heliodroma (u daljem tekstu: aerodrom) do aerodroma u Republici Srbiji;
2) od aerodroma u Republici Srbiji do inostranog aerodroma;
3) od inostranog aerodroma do inostranog aerodroma preko teritorije Republike Srbije.
Član 103
Poresko oslobođenje iz člana 24. stav 1. tač. 10) i
11) Zakona, obveznik PDV, odnosno drugi poreski dužnik u skladu sa
Zakonom može da ostvari za isporuke letilica, servisiranje, popravke,
održavanje, čarterisanje i iznajmljivanje letilica, za isporuke,
iznajmljivanje, popravke i održavanje dobara namenjenih opremanju tih
letilica i za promet dobara i usluga za potrebe domaćih letilica koje
se pretežno koriste uz naknadu u međunarodnom vazdušnom saobraćaju, kao
i za potrebe stranih letilica koje koriste nerezidentna preduzeća, ako
poseduje:
1) dokument o prometu dobara i usluga (ugovor, račun
i dr.) izvršenom licu koje navedena dobra i usluge koristi za pružanje
usluga međunarodnog prevoza u vazdušnom saobraćaju;
2) izjavu vlasnika domaće letilice da se ta letilica
koristi, uz naknadu, pretežno u međunarodnom vazdušnom saobraćaju,
odnosno izjavu sticaoca letilice da će se ta letilica, uz naknadu,
pretežno koristiti u međunarodnom vazdušnom saobraćaju.
Domaća letilica iz stava 1. ovog člana koristi se
pretežno u međunarodnom vazdušnom saobraćaju ako, u šest meseci koji
prethode poreskom periodu, odnosno u šest meseci nakon poreskog
perioda, za koji se podnosi poreska prijava, od ukupnog broja letova u
tom periodu ostvari ili će ostvariti više od 80% letova u međunarodnom
vazdušnom saobraćaju.
Prometom dobara namenjenih neposrednim potrebama
letilica iz stava 1. ovog člana smatra se isporuka goriva i maziva,
hrane, pića, štampe, dobara namenjenih prodaji u letilicama i dr.
Za promet dobara iz stava 3. ovog člana, obveznik PDV
je dužan da obezbedi dokaze u skladu sa propisom koji uređuje carinski
dozvoljeno postupanje sa carinskom robom, puštanje carinske robe i
naplatu carinskog duga, i to:
1) deklaraciju za ponovni izvoz u elektronskom
obliku, odnosno overenu kopiju deklaracije za ponovni izvoz u papirnom
obliku i zaključene obračunske listove prodaje u vazduhoplovima u
skladu sa carinskim propisima - za strana dobra prodata putnicima u
letilicama u međunarodnom vazdušnom saobraćaju;
2) deklaraciju za ponovni izvoz u elektronskom
obliku, odnosno overenu kopiju deklaracije za ponovni izvoz u papirnom
obliku i specifikaciju prodatih dobara sastavljenu na osnovu
obračunskih listova prodaje u vazduhoplovima u skladu sa carinskim
propisima - za domaća dobra prodata putnicima u letilicama u
međunarodnom vazdušnom saobraćaju;
3) deklaraciju za ponovni izvoz u elektronskom  
  obliku, odnosno overenu kopiju deklaracije za ponovni izvoz u  
  papirnom obliku 
i dostavnice - za prodato strano gorivo i mazivo;
4) dostavnice, odnosno izvoznu deklaraciju u elektronskom obliku, odnosno overenu kopiju izvozne deklaracije u papirnom obliku 
i dostavnice ako se promet vrši nerezidentnim preduzećima - za prodato domaće gorivo i mazivo;
5) liste snabdevanja letilica na međunarodnim
linijama, odnosno mesečni izveštaj o utrošenim dobrima overen od strane
nadležnog carinskog organa, u skladu sa carinskim propisima - za domaća
dobra (hrana, piće i dr.) koja se služe putnicima u letilicama na
međunarodnim linijama.
Prometom usluga namenjenih neposrednim potrebama
letilica iz stava 1. ovog člana smatraju se usluge sletanja, poletanja,
prihvata i otpreme letilica, prtljaga i robe, usluge parkinga letilica,
odleđivanja i zaštite od zaleđivanja, hlađenja, grejanja, čišćenja i
dr.
7. Međunarodni prevoz lica brodovima u
rečnom saobraćaju, isporuke brodova i promet dobara i usluga namenjenih
neposrednim potrebama brodova
Član 104
Poresko oslobođenje iz člana 24. stav 1. tačka 12)
Zakona, za usluge međunarodnog prevoza lica brodovima u rečnom
saobraćaju obveznik može da ostvari ako obavlja usluge međunarodnog
prevoza lica brodovima u rečnom saobraćaju, kako u Republici Srbiji,
tako i u inostranstvu, i to:
1) od inostranog pristaništa do pristaništa u Republici Srbiji;
2) od pristaništa u Republici Srbiji do inostranog pristaništa;
3) od inostranog pristaništa do inostranog pristaništa preko teritorije Republike Srbije.
Član 105
Poresko oslobođenje iz člana 24. stav 1. tač. 13) i
14) Zakona, obveznik PDV, odnosno drugi poreski dužnik u skladu sa
Zakonom može da ostvari za isporuke brodova, servisiranje, popravke,
održavanje i iznajmljivanje brodova, za isporuke, iznajmljivanje,
popravke i održavanje dobara namenjenih opremanju tih brodova i za
promet dobara i usluga za potrebe domaćih brodova koji se pretežno
koriste uz naknadu u međunarodnom rečnom saobraćaju, kao i za potrebe
stranih brodova koje koriste nerezidentna preduzeća, ako poseduje:
1) dokument o prometu dobara i usluga (ugovor, račun
i dr.) izvršenom licu koje navedena dobra i usluge koristi za pružanje
usluga međunarodnog prevoza u rečnom saobraćaju;
2) izjavu vlasnika domaćeg broda da se taj brod
koristi, uz naknadu, pretežno u međunarodnom rečnom saobraćaju, odnosno
izjavu sticaoca broda da će se taj brod koristiti, uz naknadu, pretežno u
međunarodnom rečnom saobraćaju.
Domaći brodovi iz stava 1. ovog člana koriste se
pretežno u međunarodnom rečnom saobraćaju ako, u šest meseci koji
prethode poreskom periodu, odnosno u šest meseci nakon poreskog
perioda, za koji se podnosi poreska prijava, od ukupnog broja plovidbi
u tom periodu ostvare ili će ostvariti više od 80% plovidbi u
međunarodnom rečnom saobraćaju.
Prometom dobara namenjenih neposrednim potrebama
brodova iz stava 1. ovog člana smatra se isporuka goriva i maziva,
hrane, pića i dr.
Za promet dobara iz stava 3. ovog člana, obveznik PDV
je dužan da obezbedi dokaze u skladu sa propisom koji uređuje carinski
dozvoljeno postupanje sa carinskom robom, puštanje carinske robe i
naplatu carinskog duga, i to:
1) deklaraciju za ponovni izvoz u elektronskom
obliku, odnosno overenu kopiju deklaracije za ponovni izvoz u papirnom
obliku i specifikaciju prodatih dobara sastavljenu na osnovu računa,
odnosno otpremnice overene od strane nadležnog carinskog organa - za
strana dobra prodata putnicima na brodu u međunarodnom rečnom
saobraćaju;
2) izvoznu deklaraciju u elektronskom obliku, odnosno
overenu kopiju izvozne deklaracije u papirnom obliku i specifikaciju
prodatih dobara sastavljenu na osnovu računa, odnosno otpremnice
overene od strane nadležnog carinskog organa u pristaništu, odnosno
luci - za domaća dobra prodata putnicima na brodu u međunarodnom rečnom
saobraćaju;
3) deklaraciju za ponovni izvoz u elektronskom  
  obliku, odnosno overenu kopiju deklaracije za ponovni izvoz u  
  papirnom obliku 
i dostavnice - za prodato strano gorivo i mazivo;
4) dostavnice, odnosno izvoznu deklaraciju u elektronskom obliku, odnosno overenu kopiju izvozne deklaracije u papirnom obliku 
i dostavnice ako se promet vrši nerezidentnim preduzećima - za prodato domaće gorivo i mazivo;
5) izvoznu deklaraciju u elektronskom obliku, odnosno overenu kopiju izvozne deklaracije u papirnom obliku 
i račune, odnosno dostavnice - za snabdevanje namirnicama i drugim dobrima namenjenim neposrednim potrebama brodova.
Prometom usluga namenjenih neposrednim potrebama
brodova iz stava 1. ovog člana smatraju se lučke usluge, usluge
tegljenja i vezivanja brodova, usluge istovara, utovara, pretovara i
dr.
8. Diplomatska i konzularna predstavništva i međunarodne organizacije
Član 106
Poresko oslobođenje iz člana 24. stav 1. tačka 16)
Zakona obveznik PDV može da ostvari za promet dobara i usluga koji vrši
diplomatskim i konzularnim predstavništvima, međunarodnim
organizacijama, stranom osoblju diplomatskih i konzularnih
predstavništava, međunarodnih organizacija, kao i članovima njihovih
porodica (u daljem tekstu: nosioci prava), i to:
1) za službene potrebe:
(1) diplomatskih i konzularnih
predstavništava u Republici Srbiji, sa izuzetkom konzulata kojima
rukovode počasni konzularni funkcioneri,
(2) međunarodnih organizacija, odnosno
predstavništava međunarodnih organizacija u Republici Srbiji, ako je to
predviđeno međunarodnim ugovorom;
2) za lične potrebe:
(1) diplomatskih agenata i članova njihovih
porodica koji sa njima žive u zajedničkom domaćinstvu, ako nisu
državljani Republike Srbije ili nemaju u Republici Srbiji prebivalište,
(2) konzularnih funkcionera i članova
njihovih porodica koji sa njima žive u zajedničkom domaćinstvu, ako
nisu državljani Republike Srbije ili nemaju u Republici Srbiji
prebivalište, sa izuzetkom počasnih konzularnih funkcionera i članova
njihovih porodica,
(3) članova administrativnog i tehničkog
osoblja diplomatskih i konzularnih predstavništava, ako nisu državljani
Republike Srbije ili nemaju u Republici Srbiji prebivalište, sa
izuzetkom članova osoblja konzulata kojima rukovode počasni konzularni
funkcioneri,
(4) konzularnih službenika, ako nisu
državljani Republike Srbije ili nemaju u Republici Srbiji prebivalište,
sa izuzetkom konzularnih službenika u konzulatima kojima rukovode
počasni konzularni funkcioneri,
(5) članova osoblja međunarodnih
organizacija, odnosno predstavništava međunarodnih organizacija i
članova njihovih porodica, koji sa njima žive u zajedničkom
domaćinstvu, ako nisu državljani Republike Srbije ili nemaju u
Republici Srbiji prebivalište, ako je takvo oslobođenje predviđeno
međunarodnim ugovorom,
(6) članova administrativnog i tehničkog
osoblja međunarodnih organizacija, odnosno predstavništava međunarodnih
organizacija ako nisu državljani Republike Srbije ili nemaju u
Republici Srbiji prebivalište, ako je takvo oslobođenje predviđeno
međunarodnim ugovorom.
Član 107
Poresko oslobođenje iz člana 106. tačka 1) ovog pravilnika, obveznik PDV može da ostvari ako poseduje:
1) fotokopiju potvrde o reciprocitetu, odnosno
dokumenta kojim se potvrđuje da je poresko oslobođenje predviđeno
međunarodnim ugovorom, izdatim od strane ministarstva nadležnog za
inostrane poslove, odnosno drugog nadležnog organa (u daljem tekstu:
osnovna potvrda);
2) original službenog naloga za nabavku dobara i usluga i uvoz dobara, bez PDV, koji izdaje ovlašćeno lice nosioca prava.
Službeni nalog iz stava 1. tačka 2) ovog člana izdaje
se na Obrascu SNPDV - Službeni nalog za nabavku dobara i usluga i uvoz
dobara, bez PDV, koji je odštampan uz ovaj pravilnik i čini njegov
sastavni deo.
Službeni nalog iz stava 1. tačka 2) ovog člana izdaje
se u tri primerka, od kojih se dva daju obvezniku, a treći zadržava
nosilac prava za svoje potrebe.
Odgovorni predstavnik nosioca prava (šef misije,
stalni predstavnik i dr.) dužan je da, pre izdavanja prvog službenog
naloga, Centrali Poreske uprave (u daljem tekstu: Centrala) dostavi
podatke o licima ovlašćenim za izdavanje službenih naloga sa
deponovanim potpisima tih lica, kao i da dostavi obaveštenje o
promenama lica kojima je dato ovo ovlašćenje u roku od 15 dana od dana
nastanka promene.
Član 108
Poresko oslobođenje iz člana 106. tačka 2) ovog pravilnika, obveznik PDV može da ostvari ako poseduje:
1) fotokopiju osnovne potvrde;
2) original naloga za nabavku dobara i usluga i uvoz
dobara, bez PDV, za lične potrebe nosioca prava, koji izdaje ovlašćeno
lice nosioca prava iz člana 106. tačka 1) ovog pravilnika, a čiji je
potpis deponovan kod Centrale.
Nalog iz stava 1. tačka 2) ovog člana izdaje se na
Obrascu LNPDV - Nalog za nabavku dobara i usluga i uvoz dobara, bez
PDV, za lične potrebe nosioca prava, koji je odštampan uz ovaj
pravilnik i čini njegov sastavni deo.
Nalog iz stava 1. tačka 2) ovog člana izdaje se u tri
primerka, od kojih se dva daju obvezniku, a treći zadržava nosilac
prava iz člana 106. tačka 1) ovog pravilnika za svoje potrebe.
Odgovorni predstavnik nosioca prava (šef misije,
stalni predstavnik i dr.) dužan je da do 31. januara tekuće godine
dostavi Centrali spisak lica koja imaju pravo nabavke dobara i usluga
bez PDV sa deponovanim potpisima ovih lica, kao i da dostavi
obaveštenje o promenama spiska lica koja imaju pravo nabavke dobara i
usluga bez PDV u roku od 15 dana od dana nastanka promene.
Član 109
Ako se službeni nalog na Obrascu SNPDV, odnosno nalog
na Obrascu LNPDV izdaje za nabavku dobara za koja se PDV plaća pri
uvozu dobara u Republiku Srbiju, dva primerka izdatih naloga daju se
nadležnom carinskom organu, a treći primerak zadržava nosilac prava iz
člana 106. tačka 1) ovog pravilnika za svoje potrebe.
Član 110
Uz poresku prijavu za poreski period u kojem je
izvršio promet dobara, odnosno usluga iz člana 24. stav 1. tačka 16)
Zakona, obveznik PDV dostavlja jedan primerak naloga na Obrascu SNPDV,
odnosno na Obrascu LNPDV.
Izuzetno od stava 1. ovog člana, za vremenski
ograničene ili neograničene usluge (npr. davanje u zakup objekata),
odnosno za dobra čija će se pojedinačna isporuka vršiti u određenom
vremenskom periodu (npr. gorivo), primerak naloga na Obrascu SNPDV,
odnosno na Obrascu LNPDV obveznik može da dostavi uz poresku prijavu za
poreski period u kojem je otpočeo pružanje tih usluga, odnosno isporuku
tih dobara.
Ako je ugovoreno da će se usluge, odnosno dobra iz
stava 2. ovog člana pružati, odnosno isporučivati u periodu dužem od
godinu dana, primerak naloga na Obrascu SNPDV, odnosno na Obrascu LNPDV
obveznik dostavlja uz poresku prijavu za poreski period u kojem
otpočinje naredna godina pružanja usluge, odnosno isporuke dobara.
Član 111
U slučaju kad nosilac prava pre isteka roka od tri
godine od dana nabavke dobara u Republici Srbiji, odnosno iz uvoza, bez
plaćanja PDV, ta dobra prenese trećem licu putem prodaje, poklona ili
na drugi način (u daljem tekstu: otuđenje), dužan je da na promet tih
dobara plati PDV koji nije bio plaćen pri njihovoj nabavci u Republici
Srbiji, odnosno iz uvoza.
Otuđenje iz stava 1. ovog člana ne odnosi se na dobra
čija je pojedinačna vrednost do 50 evra u dinarskoj protivvrednosti,
koja nosioci prava poklanjaju drugim licima, u skladu sa njihovim
funkcijama.
9. Ugovori o donaciji, ugovori o kreditu, odnosno zajmu i drugi međunarodni ugovori
Član 112
Poresko oslobođenje iz člana 24. stav 1. tačka 16a)
Zakona, za promet dobara i usluga, koji se vrši u skladu sa ugovorima o
donaciji zaključenim sa državnom zajednicom Srbija i Crna Gora ili sa
Republikom Srbijom, pod uslovom da je tim ugovorima predviđeno da se iz
dobijenih novčanih sredstava neće plaćati troškovi poreza, obveznik
može da ostvari ako promet dobara i usluga neposredno vrši:
1) licu sa kojim je zaključen ugovor o donaciji,
odnosno licu koje je angažovano za sprovođenje određenog projekta na
teritoriji Republike Srbije od strane lica sa kojim je zaključen ugovor
o donaciji (u daljem tekstu: implementarni partner);
2) licu koje je angažovano za sprovođenje određenog
projekta na teritoriji Republike Srbije od strane implementarnog
partnera (u daljem tekstu: podimplementarni partner);
3) korisniku novčanih sredstava koja su predmet
ugovora o donaciji, ako su ta sredstva, od strane davaoca donacije ili
implementarnog partnera, neposredno data korisniku za finansiranje
određenog projekta u Republici Srbiji, kao i korisniku dobara ili
usluga koji su predmet ugovora o donaciji, nezavisno od toga da li je
ta dobra ili usluge platio davalac donacije ili drugo lice;
4) stranom licu koje u Republici Srbiji nema sedište
ni stalnu poslovnu jedinicu (u daljem tekstu: strano lice), a koje vrši
promet dobara i usluga korisniku novčanih sredstava, odnosno korisniku
dobara i usluga iz tačke 3) ovog stava (u daljem tekstu: korisnik
donacije), u okviru projekta koji je predmet donacije;
5) u svojstvu implementarnog partnera iz tačke 1)
ovog stava, odnosno u svojstvu korisnika novčanih sredstava iz tačke 3)
ovog stava korisniku dobara i usluga, u slučaju kada plaćanje za ta
dobra i usluge nije neposredno izvršio davalac donacije niti korisnik
dobara i usluga.
Izuzetno od stava 1. ovog člana, poresko oslobođenje
iz člana 24. stav 1. tačka 16a) Zakona, za promet dobara i usluga, koji
se vrši u skladu sa ugovorima o donaciji zaključenim sa državnom
zajednicom Srbija i Crna Gora ili sa Republikom Srbijom, pod uslovom da
je tim ugovorima predviđeno da se iz dobijenih novčanih sredstava neće
plaćati troškovi poreza, a koji se finansira sredstvima donacije
Evropske unije, preko Delegacije Evropske unije u Republici Srbiji (u
daljem tekstu: Delegacija), u slučaju kada Delegacija angažuje domaće
ili strano lice za promet dobara i usluga u okviru realizacije projekta
u Republici Srbiji, može da se ostvari ako se naknada za taj promet
naplaćuje neposredno od Delegacije, odnosno stranog lica.
Republički organ čiji je funkcioner u ime Republike
Srbije zaključio ugovor o donaciji dostavlja Centrali kopiju
zaključenog ugovora o donaciji i podatak o iznosu sredstava koji je
predmet ugovora o donaciji.
Implementarni partner dostavlja Poreskoj upravi dokaz
da je u svojstvu implementarnog partnera angažovan od strane davaoca
donacije, spisak podimplementarnih partnera, spisak korisnika donacije
i ugovore zaključene sa podimplementarnim partnerima, odnosno
korisnicima donacije.
Korisnik donacije dostavlja Poreskoj upravi dokaz
kojim se potvrđuje da su novčana sredstva koja su predmet ugovora o
donaciji neposredno data korisniku od strane davaoca donacije, odnosno
dokaz kojim se potvrđuje da će se dobra ili usluge platiti iz sredstava
donacije, odnosno delom iz sredstava donacije, a delom iz drugih
sredstava, ako je takvo finansiranje predviđeno ratifikovanim
međunarodnim ugovorom, spisak stranih lica sa kojima ima zaključene
ugovore o prometu dobara i usluga za realizaciju projekta koji je
predmet donacije, kao i te ugovore.
Republički organ nadležan za koordinaciju razvojne
pomoći Evropske unije, odnosno Telo za ugovaranje određeno na osnovu
propisa kojim se uređuje upravljanje programima pretpristupne pomoći
Evropske unije (u daljem tekstu: Telo za ugovaranje) dostavlja Centrali
i krajnjem korisniku donatorskog projekta (u daljem tekstu: krajnji
korisnik) podatke o:
1) ugovoru o donaciji iz stava 2. ovog člana na
osnovu kojeg se finansira projekat, i to datumu početka i završetka
primene ugovora, uključujući i izmene koje se odnose na trajanje tog
ugovora;
2) nazivu i broju projekta, datumu početka i
završetka projekta, iznosu novčanih sredstava namenjenih finansiranju
tog projekta, uključujući i izmene o tim novčanim sredstvima.
Pored podataka iz stava 6. ovog člana, republički
organ nadležan za koordinaciju razvojne pomoći Evropske unije, odnosno
Telo za ugovaranje dostavlja Centrali i podatak o krajnjem korisniku.
Delegacija, odnosno Telo za ugovaranje dostavlja
Centrali i krajnjem korisniku podatke o nazivu i broju ugovora
zaključenog između Delegacije i domaćeg ili stranog lica o prometu
dobara i usluga koji se vrši u okviru realizacije projekta, datumu
početka i završetka ugovora, iznosu novčanih sredstava namenjenih
finansiranju tog ugovora, uključujući i izmene o novčanim sredstvima
kojima se finansira ugovor, odnosno trajanju ugovora, kao i fotokopiju
tog ugovora.
Strano lice iz stava 1. tačka 4) i stava 2. ovog
člana dostavlja Poreskoj upravi ugovor zaključen sa obveznikom o
prometu dobara i usluga koji se vrši u okviru realizacije projekta.
Dokumentacija iz st. 3, 6, 7. i 8. ovog člana

dostavlja se u papirnom ili elektronskom obliku, a dokumentacija iz st.
4, 5. i 9. ovog člana u elektronskom obliku preko portala Poreske
uprave.
Član 113
Poresko oslobođenje iz člana 112. stav 1. tač. 1) i
2) ovog pravilnika obveznik PDV koji vrši promet, odnosno implementarni
partner ili podimplementarni partner koji je za taj promet poreski
dužnik u skladu sa Zakonom može da ostvari ako poseduje dokument kojim
se potvrđuje da je promet dobara i usluga prema ugovoru o donaciji
oslobođen poreza (u daljem tekstu: potvrda o poreskom oslobođenju za
donacije), koji popunjava, potpisuje, overava i izdaje ovlašćeno lice
implementarnog, odnosno podimplementarnog partnera, i koji dostavlja
Poreskoj upravi na overu.
Odgovorno lice implementarnog, odnosno
podimplementarnog partnera, dužno je da, pre izdavanja prve potvrde o
poreskom oslobođenju za donacije, Poreskoj upravi dostavi podatke o
licima ovlašćenim za izdavanje potvrda o poreskom oslobođenju za
donacije, kao i obaveštenje o promenama lica kojima je dato ovo
ovlašćenje, u roku od 15 dana od dana nastanka promene.
Potvrda o poreskom oslobođenju za donacije iz stava 1. ovog člana sadrži:
1) naziv, adresu i PIB implementarnog, odnosno podimplementarnog partnera;
2) broj i datum potvrde;
3) naziv i broj ugovora o donaciji ako je ugovor zaveden pod određenim brojem, kao i naziv i vrednost projekta;
4) naziv, adresu i PIB obveznika PDV koji vrši promet
dobara ili usluga uz poresko oslobođenje ako je obveznik PDV poreski
dužnik za taj promet;
5) naziv, adresu i PIB obveznika PDV koji vrši promet
dobara i usluga, kao i napomenu da je implementarni, odnosno
podimplementarni partner poreski dužnik u skladu sa Zakonom za taj
promet dobara i usluga;
6) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
7) potpis ovlašćenog lica implementarnog, odnosno podimplementarnog partnera;
8) broj i datum overe od strane Poreske uprave.
Poreska uprava proverava ispunjenost uslova za
ostvarivanje poreskog oslobođenja i ako su ti uslovi ispunjeni overava
potvrdu o poreskom oslobođenju za donacije i dostavlja je
implementarnom, odnosno podimplementarnom partneru.
Implementarni, odnosno podimplementarni partner dostavlja obvezniku overenu potvrdu iz stava 4. ovog člana.
Dokumentacija iz st. 1. i 2. ovog člana dostavlja se
u elektronskom obliku preko portala Poreske uprave, potvrda iz stava 4.
ovog člana u elektronskom obliku, a potvrda iz stava 5. ovog člana u
papirnom ili elektronskom obliku.
Član 114
Poresko oslobođenje iz člana 112. stav 1. tač. 3) i
4) i stav 2. ovog pravilnika obveznik može da ostvari ako poseduje
potvrdu o poreskom oslobođenju za donacije, koju popunjava, potpisuje,
overava i izdaje ovlašćeno lice korisnika donacije, krajnjeg korisnika,
odnosno stranog lica, i koju dostavlja Poreskoj upravi na overu.
Kada je korisnik donacije, odnosno krajnji korisnik
poreski dužnik u skladu sa Zakonom za promet koji mu vrši obveznik ili
strano lice, poresko oslobođenje može da ostvari ako poseduje potvrdu o
poreskom oslobođenju za donacije, koju popunjava, potpisuje, overava i
izdaje ovlašćeno lice korisnika donacije, odnosno krajnjeg korisnika, i
koji dostavlja Poreskoj upravi na overu.
Odgovorno lice korisnika donacije, krajnjeg
korisnika, odnosno stranog lica, dužno je da, pre izdavanja prve
potvrde o poreskom oslobođenju za donacije, Poreskoj upravi dostavi
podatke o licima ovlašćenim za izdavanje potvrda o poreskom oslobođenju
za donacije, kao i obaveštenje o promenama lica kojima je dato ovo
ovlašćenje, u roku od 15 dana od dana nastanka promene.
Potvrda o poreskom oslobođenju za donacije iz st. 1. i 2. ovog člana sadrži:
1) naziv, adresu i PIB izdavaoca potvrde - korisnika donacije, krajnjeg korisnika, odnosno stranog lica;
2) broj i datum potvrde;
3) naziv i broj ugovora o donaciji ako je ugovor zaveden pod određenim brojem;
4) naziv i vrednost projekta ako se promet dobara ili usluga vrši u cilju realizacije određenog projekta u Republici Srbiji;
5) naziv, adresu i PIB obveznika PDV koji vrši promet
dobara i usluga uz poresko oslobođenje ako je obveznik PDV poreski
dužnik za taj promet;
6) naziv, adresu i PIB obveznika PDV, odnosno naziv i
adresu stranog lica koje vrši promet dobara i usluga, kao i napomenu da
je korisnik donacije, odnosno krajnji korisnik poreski dužnik u skladu
sa Zakonom za taj promet dobara i usluga;
7) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
8) potpis ovlašćenog lica korisnika donacije, krajnjeg korisnika, odnosno stranog lica;
9) broj i datum overe od strane Poreske uprave.
Poreska uprava proverava ispunjenost uslova za
ostvarivanje poreskog oslobođenja i ako su ti uslovi ispunjeni overava
potvrdu o poreskom oslobođenju za donacije iz st. 1. i 2. ovog člana, i
dostavlja je korisniku donacije, krajnjem korisniku, odnosno stranom
licu.
Korisnik donacije, krajnji korisnik, odnosno strano lice dostavlja obvezniku overenu potvrdu iz stava 5. ovog člana.
Dokumentacija iz st. 1, 2. i 3. ovog člana dostavlja
se u elektronskom obliku preko portala Poreske uprave, potvrda iz stava
5. ovog člana u elektronskom obliku, a potvrda iz stava 6. ovog člana u
papirnom ili elektronskom obliku.
Član 115
Poresko oslobođenje iz člana 112. stav 1. tačka 5)
ovog pravilnika obveznik PDV može da ostvari ako poseduje potvrdu o
poreskom oslobođenju za donacije, koju popunjava, potpisuje, overava i
izdaje lice koje je implementarnom partneru, odnosno korisniku novčanih
sredstava iz člana 112. stav 1. tačka 1), odnosno tačka 3) ovog
pravilnika prenelo novčana sredstva na ime realizacije ugovora o
donaciji, i koju dostavlja Poreskoj upravi na overu.
Odgovorno lice prenosioca novčanih sredstava dužno je
da, pre izdavanja prve potvrde o poreskom oslobođenju za donacije,
Poreskoj upravi dostavi podatke o licima ovlašćenim za izdavanje
potvrda o poreskom oslobođenju za donacije, kao i obaveštenje o
promenama lica kojima je dato ovo ovlašćenje, u roku od 15 dana od dana
nastanka promene.
Potvrda o poreskom oslobođenju za donacije iz stava 1. ovog člana sadrži:
1) naziv, adresu i PIB izdavaoca potvrde - prenosioca novčanih sredstava;
2) broj i datum potvrde;
3) naziv i broj ugovora o donaciji ako je ugovor zaveden pod određenim brojem;
4) naziv i vrednost projekta ako se promet dobara ili usluga vrši u cilju realizacije određenog projekta u Republici Srbiji;
5) naziv, adresu i PIB obveznika PDV koji vrši promet dobara i usluga za koji se ostvaruje poresko oslobođenje;
6) naziv, adresu i PIB poreskog dužnika za promet iz tačke 5) ovog stava;
7) vrednost prometa dobara i usluga iskazana u
predračunu ili drugom dokumentu, odnosno iznos novčanih sredstava koja
će biti avansno uplaćena;
8) potpis ovlašćenog lica prenosioca novčanih sredstava;
9) broj i datum overe od strane Poreske uprave.
Poreska uprava proverava ispunjenost uslova za
ostvarivanje poreskog oslobođenja i ako su ti uslovi ispunjeni overava
potvrdu o poreskom oslobođenju za donacije iz stava 1. ovog člana, i
dostavlja je prenosiocu novčanih sredstava.
Prenosilac novčanih sredstava dostavlja poreskom dužniku overenu potvrdu iz stava 4. ovog člana.
Dokumentacija iz st. 1. i 2. ovog člana dostavlja se
u elektronskom obliku preko portala Poreske uprave, potvrda iz stava 4.
ovog člana u elektronskom obliku, a potvrda iz stava 5. ovog člana u
papirnom ili elektronskom obliku.
Član 116
Ako se po osnovu ugovora o donaciji iz člana 24. stav
1. tačka 16a) Zakona, vrši uvoz dobara u Republiku Srbiju, lice
ovlašćeno za izdavanje potvrda o poreskom oslobođenju za donacije
izdaje posebnu potvrdu za uvoz dobara, na zahtev poreskog dužnika.
Potvrda iz stava 1. ovog člana, umesto podataka
propisanih članom 113. stav 3. tač. 4)-6), odnosno članom 114. stav 4.
tač. 5)-7) ovog pravilnika, sadrži podatke o nazivu, adresi i PIB-u
lica za koje se vrši uvoz dobara, odnosno lica koje može da ostvari
poresko oslobođenje u skladu sa članom 24. stav 1. tačka 16a) Zakona,
kao i vrednosti dobara koja se uvoze iskazanoj u računu 
isporučioca.
Član 117
Poreska uprava vodi evidenciju o dostavljenim
ugovorima o donaciji, podacima o iznosu sredstava koja su predmet
ugovora o donaciji, o implementarnim i podimplementarnim partnerima,
ugovorima zaključenim između implementarnih i podimplementarnih
partnera, korisnicima donacija, krajnjim korisnicima i stranim licima,
ugovorima zaključenim između korisnika donacija i stranih lica,
ugovorima zaključenim između Delegacije i domaćih ili stranih lica o
prometu dobara i usluga, ugovorima zaključenim između stranih lica i
obveznika, prenosiocima novčanih sredstava, ugovorima zaključenim
između prenosioca novčanih sredstava i implementarnih partnera, odnosno
korisnika novčanih sredstava, kopijama zaključenih ugovora, dokazima
kojima se potvrđuje da su novčana sredstva koja su predmet ugovora o
donaciji neposredno data korisniku od strane davaoca donacije, dokazima
kojima se potvrđuje da će dobra ili usluge neposredno platiti davalac
donacije, kao i o izdatim potvrdama o poreskom oslobođenju za donacije.
Član 118
Poresko oslobođenje iz člana 24. stav 1. tačka 16b)
Zakona odnosi se na promet dobara i usluga koji se vrši u skladu sa
ugovorima o kreditu, odnosno zajmu, ako je tim ugovorima predviđeno da
se iz dobijenih novčanih sredstava neće plaćati troškovi poreza,
zaključenim između:
1) državne zajednice Srbija i Crna Gora ili Republike Srbije i međunarodne finansijske organizacije;
2) državne zajednice Srbija i Crna Gora ili Republike Srbije i druge države;
3) treće strane i međunarodne finansijske
organizacije, u kojem se Republika Srbija pojavljuje kao garant,
odnosno kontragarant;
4) treće strane i druge države, u kojem se Republika Srbija pojavljuje kao garant, odnosno kontragarant.
Republički organ nadležan za poslove trezora
Republike Srbije dostavlja Centrali spisak i kopije zaključenih ugovora
o kreditu, odnosno zajmu, koje je zaključila Republika Srbija, odnosno
u kojima se Republika Srbija pojavljuje kao garant ili kontragarant,
kao i podatke o iznosu i nameni sredstava koji su predmet ugovora o
kreditu, odnosno zajmu, a kojima je predviđeno da se iz dobijenih
sredstava neće plaćati troškovi poreza.
Korisnik kredita, odnosno zajma (u daljem tekstu:
korisnik sredstava) dostavlja Poreskoj upravi spisak stranih lica sa
kojima ima zaključene ugovore o prometu dobara i usluga, kao i
zaključene ugovore.
Dokumentacija iz stava 2. ovog člana dostavlja se u
papirnom ili elektronskom obliku, a dokumentacija iz stava 3. ovog
člana u elektronskom obliku preko portala Poreske uprave.
Član 119
Poresko oslobođenje iz člana 118. stav 1. ovog
pravilnika, obveznik PDV može da ostvari za promet dobara i usluga koji
neposredno vrši korisniku sredstava, odnosno stranom licu sa kojim
korisnik sredstava ima zaključen ugovor o prometu dobara i usluga, pod
uslovom da poseduje dokument kojim se potvrđuje da je promet dobara i
usluga prema ugovoru o kreditu, odnosno zajmu oslobođen PDV (u daljem
tekstu: potvrda o poreskom oslobođenju za kredit, odnosno zajam), koji
popunjava, overava i izdaje Poreska uprava.
Kada je korisnik sredstava poreski dužnik u skladu sa
Zakonom za promet koji mu vrši obveznik PDV ili strano lice, poresko
oslobođenje može da ostvari ako poseduje potvrdu o poreskom oslobođenju
za kredit, odnosno zajam, koju popunjava, overava i izdaje Poreska
uprava.
Potvrda o poreskom oslobođenju za kredit, odnosno zajam iz st. 1. i 2. ovog člana sadrži:
1) naziv, adresu i PIB korisnika sredstava;
2) naziv i adresu stranog lica, ako se promet dobara i usluga vrši stranom licu;
3) broj i datum potvrde;
4) naziv i broj ugovora o kreditu, odnosno zajmu ako
je ugovor zaveden pod određenim brojem, kao i naziv i vrednost projekta
koji se finansira iz ovih sredstava ako su sredstva kredita, odnosno
zajma, namenjena finansiranju određenog projekta u Republici Srbiji;
5) naziv, adresu i PIB obveznika PDV koji vrši promet
dobara ili usluga uz poresko oslobođenje ako je obveznik PDV poreski
dužnik za taj promet;
6) naziv, adresu i PIB obveznika PDV, odnosno naziv i
adresu stranog lica koje vrši promet dobara i usluga, kao i napomenu da
je korisnik sredstava poreski dužnik u skladu sa Zakonom za taj promet
dobara i usluga;
7) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
8) broj i datum overe Poreske uprave.
Potvrda iz st. 1. i 2. ovog člana izdaje se na zahtev korisnika sredstava, odnosno stranog lica, koji mora da sadrži:
1) naziv, adresu i PIB korisnika sredstava;
2) naziv i adresu stranog lica, ako se promet dobara i usluga vrši stranom licu;
3) broj i datum zahteva;
4) naziv i broj ugovora o kreditu, odnosno zajmu ako
je ugovor zaveden pod određenim brojem, kao i naziv i vrednost projekta
koji se finansira iz ovih sredstava ako su sredstva kredita, odnosno
zajma, namenjena finansiranju određenog projekta u Republici Srbiji;
5) naziv, adresu i PIB obveznika PDV koji vrši promet
dobara ili usluga uz poresko oslobođenje ako je obveznik PDV poreski
dužnik za taj promet;
6) naziv, adresu i PIB obveznika PDV, odnosno naziv i
adresu stranog lica koje vrši promet dobara i usluga, kao i napomenu da
je korisnik sredstava poreski dužnik u skladu sa Zakonom za taj promet
dobara i usluga;
7) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
8) potpis ovlašćenog lica korisnika sredstava, odnosno stranog lica.
Poreska uprava proverava ispunjenost uslova za
ostvarivanje poreskog oslobođenja i ako su ti uslovi ispunjeni izdaje
potvrdu o poreskom oslobođenju iz st. 1. i 2. ovog člana i dostavlja je
korisniku sredstava, odnosno stranom licu.
Korisnik sredstava, odnosno strano lice dostavlja obvezniku overenu potvrdu iz stava 5. ovog člana.
Uz prvi zahtev iz stava 4. ovog člana, korisnik
sredstava dužan je da Poreskoj upravi dostavi i podatak o iznosu
iskorišćenih sredstava kredita, odnosno zajma.
Ako se preko stalne poslovne jedinice stranog lica,
koja je obveznik PDV u Republici Srbiji, vrši realizacija projekata
finansiranih iz sredstava kredita, odnosno zajma po osnovu ugovora iz
člana 118. stav 1. ovog pravilnika, račun za promet dobara i usluga
koji vrši stalna poslovna jedinica korisniku sredstava izdaje stalna
poslovna jedinica, a poresko oslobođenje za taj promet dobara i usluga
može da ostvari stalna poslovna jedinica, odnosno korisnik sredstava
koji je za taj promet poreski dužnik u skladu sa Zakonom, na osnovu
potvrde o poreskom oslobođenju za kredit, odnosno zajam.
Zahtev za izdavanje potvrde o poreskom oslobođenju za kredit, 
  odnosno zajam iz stava 8. ovog člana podnosi korisnik sredstava 
  i ako su uslovi za ostvarivanje poreskog oslobođenja ispunjeni, 
  Poreska uprava izdaje i overava potvrdu o poreskom oslobođenju 
za kredit, odnosno zajam i dostavlja je korisniku sredstava.
Korisnik sredstava dostavlja stalnoj poslovnoj jedinici 
  koja je poreski dužnik za promet dobara i usluga overenu potvrdu 
iz stava 9. ovog člana.
Ako za promet dobara, odnosno usluga iz stava 8. ovog člana 
  strano lice izda račun korisniku sredstava isključivo u cilju
  naplate naknade za taj promet, po tom osnovu ne nastaje poreska 
  obaveza u skladu sa Zakonom i ne izdaje se potvrda o poreskom 
oslobođenju za kredit, odnosno zajam.
Zahtev iz st. 4. i 9. ovog člana i podatak o iznosu
iskorišćenih sredstava iz stava 7. ovog člana dostavljaju se u
elektronskom obliku preko portala Poreske uprave, potvrda iz st. 5. i
9. ovog člana u elektronskom obliku, a potvrda iz st. 6. i 10. ovog
člana u papirnom ili elektronskom obliku.
Član 120
Ako se po osnovu ugovora o kreditu, odnosno zajmu iz
člana 24. stav 1. tačka 16b) Zakona, vrši uvoz dobara u Republiku
Srbiju, lice ovlašćeno za izdavanje potvrda o poreskom oslobođenju za
kredit, odnosno zajam, izdaje posebnu potvrdu za uvoz dobara, na zahtev
poreskog dužnika.
Potvrda iz stava 1. ovog člana, umesto podataka
propisanih članom 119. stav 3. tač. 5)-7) ovog pravilnika, sadrži
podatke o nazivu, adresi i PIB-u lica za koje se vrši uvoz dobara,
odnosno lica koje može da ostvari poresko oslobođenje u skladu sa
članom 24. stav 1. tačka 16b) Zakona, kao i vrednosti dobara koja se
uvoze iskazanoj u računu  isporučioca.
Član 121
Poreska uprava vodi evidenciju o dostavljenim
ugovorima o kreditu, odnosno zajmu, podacima o iznosu i nameni
sredstava koji su predmet ugovora o kreditu, odnosno zajmu, korisnicima
sredstava i stranim licima, ugovorima zaključenim između korisnika
sredstava i stranih lica, kopijama zaključenih ugovora, kao i o izdatim
potvrdama o poreskom oslobođenju za kredit, odnosno zajam.
Član 122
Poresko oslobođenje iz člana 24. stav 1. tačka 16v)
Zakona odnosi se na promet dobara i usluga koji se vrši u skladu sa
međunarodnim ugovorom, pod uslovom da je tim ugovorom predviđeno
poresko oslobođenje, osim ugovora iz člana 24. stav 1. tač. 16a) i 16b)
Zakona (u daljem tekstu: međunarodni ugovor), zaključenim između:
1) državne zajednice Srbija i Crna Gora ili Republike Srbije i međunarodne organizacije;
2) državne zajednice Srbija i Crna Gora ili Republike Srbije i druge države.
Republički organ čiji je funkcioner u ime Republike
Srbije zaključio međunarodni ugovor, dostavlja Centrali kopiju
zaključenog međunarodnog ugovora, obaveštenje o licima koja na osnovu
tog ugovora imaju pravo nabavke dobara i usluga uz poresko oslobođenje,
sa deponovanim potpisima tih lica, kao i obaveštenje o promenama lica
kojima je dato ovo ovlašćenje, u roku od 15 dana od dana nastanka
promene.
Dokumentacija iz stava 2. ovog člana dostavlja se u papirnom ili elektronskom obliku.
Poresko oslobođenje iz stava 1. ovog člana ostvaruje se u skladu sa međunarodnim ugovorom koji se primenjuje na dan zaključenja ugovora na osnovu kojeg se vrši promet dobara i usluga, odnosno međunarodnim ugovorom koji se primenjuje na dan prometa dobara i usluga.
Član 123
Poresko oslobođenje iz člana 122. ovog pravilnika,
obveznik PDV može da ostvari za promet dobara i usluga koji neposredno
vrši licu koje na osnovu međunarodnog ugovora ima pravo nabavke dobara
i usluga uz poresko oslobođenje, pod uslovom da poseduje dokument kojim
se potvrđuje da je promet dobara i usluga prema međunarodnom ugovoru
oslobođen PDV (u daljem tekstu: potvrda o poreskom oslobođenju za
međunarodni ugovor), koji popunjava, overava i izdaje Poreska uprava.
Kada je za promet dobara i usluga iz stava 1. ovog
člana poreski dužnik u skladu sa Zakonom lice koje na osnovu
međunarodnog ugovora ima pravo nabavke dobara i usluga uz poresko
oslobođenje, poresko oslobođenje može da ostvari ako poseduje potvrdu o
poreskom oslobođenju za međunarodni ugovor, koju popunjava, overava i
izdaje Poreska uprava.
Potvrda o poreskom oslobođenju za međunarodni ugovor iz st. 1. i 2. ovog člana sadrži:
1) naziv i adresu republičkog organa čiji je funkcioner u ime Republike Srbije zaključio međunarodni ugovor;
2) naziv i adresu lica koje na osnovu međunarodnog ugovora ima pravo nabavke dobara i usluga uz poresko oslobođenje;
3) broj i datum potvrde;
4) naziv i broj međunarodnog ugovora, kao i naziv i vrednost projekta ako se promet vrši u okviru realizacije projekta;
5) naziv, adresu i PIB obveznika PDV koji vrši promet
dobara i usluga uz poresko oslobođenje, odnosno za koji je primalac
dobara i usluga poreski dužnik u skladu sa Zakonom;
6) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
7) broj i datum overe Poreske uprave.
Potvrda iz stava 3. ovog člana izdaje se na zahtev
lica koje na osnovu međunarodnog ugovora ima pravo nabavke dobara i
usluga uz poresko oslobođenje, koji se podnosi Poreskoj upravi.
Zahtev iz stava 4. ovog člana sadrži:
1) naziv i adresu republičkog organa čiji je funkcioner u ime Republike Srbije zaključio međunarodni ugovor;
2) naziv i adresu lica koje na osnovu međunarodnog ugovora ima pravo nabavke dobara i usluga uz poresko oslobođenje;
3) broj i datum zahteva;
4) naziv i broj međunarodnog ugovora, kao i naziv i vrednost projekta ako se promet vrši u okviru realizacije projekta;
5) naziv, adresu i PIB obveznika PDV koji vrši promet
dobara i usluga uz poresko oslobođenje, odnosno za koji je primalac
dobara i usluga poreski dužnik u skladu sa Zakonom;
6) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
7) potpis ovlašćenog lica za podnošenje zahteva.
Poreska uprava proverava ispunjenost uslova za
ostvarivanje poreskog oslobođenja i ako su ti uslovi ispunjeni izdaje
potvrdu o poreskom oslobođenju iz stava 3. ovog člana i dostavlja je
licu koje na osnovu međunarodnog ugovora ima pravo nabavke dobara i
usluga uz poresko oslobođenje.
Lice koje na osnovu međunarodnog ugovora ima pravo
nabavke dobara i usluga uz poresko oslobođenje dostavlja obvezniku
potvrdu iz stava 6. ovog člana.
Zahtev iz stava 4. ovog člana dostavlja se u
elektronskom obliku preko portala Poreske uprave, potvrda iz stava 6.
ovog člana u elektronskom obliku, a potvrda iz stava 7. ovog člana u
papirnom ili elektronskom obliku.
Član 124
Ako se na osnovu međunarodnog ugovora iz člana 24.
stav 1. tačka 16v) Zakona, vrši uvoz dobara u Republiku Srbiju,
izdavalac potvrde o poreskom oslobođenju za međunarodni ugovor izdaje
posebnu potvrdu za uvoz dobara, na zahtev poreskog dužnika.
Potvrda iz stava 1. ovog člana, umesto podataka
propisanih članom 123. stav 3. tač. 5) i 6) ovog pravilnika, sadrži
podatak o vrednosti dobara koja se uvoze iskazanoj u računu 
isporučioca.
Odredba člana 122. stav 4. ovog pravilnika shodno se primenjuje i na uvoz dobara.
Član 125
Poreska uprava vodi evidenciju o dostavljenim
međunarodnim ugovorima, uključujući i kopije međunarodnih ugovora,
licima koja na osnovu međunarodnih ugovora imaju pravo nabavke dobara i
usluga uz poresko oslobođenje, kao i izdatim potvrdama o poreskom
oslobođenju za međunarodni ugovor.
Član 126
Način i postupak ostvarivanja poreskog oslobođenja
propisan odredbama čl. 116-125. ovog pravilnika shodno se primenjuje
kod realizacije ugovora o kreditu, odnosno zajmu i drugih ugovora
zaključenih između Republike Srbije i finansijske institucije u
većinskom vlasništvu druge države, ako su ti ugovori potvrđeni u
Narodnoj skupštini i ako je tim ugovorima predviđeno oslobađanje od
plaćanja PDV.
10. Realizacija infrastrukturnih projekata izgradnje autoputeva za koje je posebnim zakonom utvrđen javni interes
Član 127
Poresko oslobođenje iz člana 24. stav 1. tačka 16g)
Zakona odnosi se na promet dobara i usluga koji se vrši u okviru
realizacije infrastrukturnih projekata izgradnje autoputeva za koje je
posebnim zakonom utvrđen javni interes, nezavisno od izvora
finansiranja.
Republički organ koji finansira realizaciju
infrastrukturnog projekta iz stava 1. ovog člana (u daljem tekstu:
finansijer) dostavlja Poreskoj upravi dokument kojim potvrđuje svojstvo
finansijera, podatke o nazivu i vrednosti infrastrukturnog projekta,
spisak i kopije zaključenih ugovora o nabavci dobara i usluga iz stava
1. ovog člana, podatke o imenu, prezimenu i JMBG-u lica ovlašćenih za
podnošenje zahteva za ostvarivanje poreskog oslobođenja u skladu sa
ovim pravilnikom, kao i obaveštenje o promenama lica kojima je dato ovo
ovlašćenje, u roku od 15 dana od dana nastanka promene.
Dokumentacija iz stava 2. ovog člana dostavlja se u elektronskom obliku preko portala Poreske uprave.
Član 128
Poresko oslobođenje iz člana 127. stav 1. ovog
pravilnika, obveznik PDV može da ostvari za promet dobara i usluga koji
neposredno vrši finansijeru, odnosno stranom licu sa kojim finansijer
ima zaključen ugovor o nabavci dobara i usluga, pod uslovom da poseduje
dokument kojim se potvrđuje da je promet dobara i usluga oslobođen PDV
(u daljem tekstu: potvrda o poreskom oslobođenju za infrastrukturni
projekat izgradnje autoputa) koji popunjava, potpisuje, overava i
izdaje Poreska uprava.
Kada je finansijer poreski dužnik u skladu sa Zakonom
za promet koji mu vrši obveznik ili strano lice, poresko oslobođenje
može da ostvari ako poseduje potvrdu o poreskom oslobođenju za
infrastrukturni projekat izgradnje autoputa, koju popunjava, potpisuje,
overava i izdaje Poreska uprava.
Potvrda o poreskom oslobođenju za infrastrukturni projekat izgradnje autoputa iz st. 1. i 2. ovog člana sadrži:
1) naziv, adresu i PIB finansijera;
2) naziv i adresu stranog lica, ako se promet dobara i usluga vrši stranom licu;
3) broj i datum potvrde;
4) naziv posebnog zakona kojim je utvrđen javni interes;
5) naziv i vrednost infrastrukturnog projekta;
6) naziv, adresu i PIB obveznika PDV koji vrši promet
dobara ili usluga uz poresko oslobođenje ako je obveznik PDV poreski
dužnik za taj promet;
7) naziv, adresu i PIB obveznika PDV, odnosno naziv i
adresu stranog lica koje vrši promet dobara i usluga, kao i napomenu da
je finansijer poreski dužnik u skladu sa Zakonom za taj promet dobara i
usluga;
8) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
9) broj i datum overe Poreske uprave.
Potvrda o poreskom oslobođenju za infrastrukturni
projekat izgradnje autoputa iz st. 1. i 2. ovog člana izdaje se na
zahtev finansijera, odnosno stranog lica, koji sadrži:
1) naziv, adresu i PIB finansijera;
2) naziv i adresu stranog lica, ako se promet dobara i usluga vrši stranom licu;
3) broj i datum zahteva;
4) naziv posebnog zakona kojim je utvrđen javni interes;
5) naziv i vrednost infrastrukturnog projekta;
6) naziv, adresu i PIB obveznika PDV koji vrši promet
dobara ili usluga uz poresko oslobođenje ako je obveznik PDV poreski
dužnik za taj promet;
7) naziv, adresu i PIB obveznika PDV, odnosno naziv i
adresu stranog lica koje vrši promet dobara i usluga, kao i napomenu da
je finansijer poreski dužnik u skladu sa Zakonom za taj promet dobara i
usluga;
8) vrednost prometa dobara i usluga po predračunu, odnosno iznos novčanih sredstava koja će biti avansno uplaćena;
9) potpis ovlašćenog lica finansijera, odnosno stranog lica.
Poreska uprava proverava ispunjenost uslova za
ostvarivanje poreskog oslobođenja i ako su ti uslovi ispunjeni izdaje
potvrdu o poreskom oslobođenju za infrastrukturni projekat izgradnje
autoputa iz st. 1. i 2. ovog člana.
Finansijer, odnosno strano lice dostavlja obvezniku overenu potvrdu iz stava 5. ovog člana.
Zahtev iz stava 4. ovog člana dostavlja se u
elektronskom obliku preko portala Poreske uprave, potvrda iz stava 5.
ovog člana u elektronskom obliku, a potvrda iz stava 6. ovog člana u
elektronskom ili papirnom obliku.
Član 129
Ako se u okviru realizacije projekta iz člana 24.
stav 1. tačka 16g) Zakona, vrši uvoz dobara u Republiku Srbiju, Poreska
uprava izdaje posebnu potvrdu za uvoz dobara, na zahtev poreskog
dužnika.
Potvrda iz stava 1. ovog člana, umesto podataka
propisanih članom 128. stav 3. tač. 6)-8) ovog pravilnika, sadrži
podatke o nazivu, adresi i PIB-u lica za koje se vrši uvoz dobara,
odnosno lica koje može da ostvari poresko oslobođenje u skladu sa
članom 24. stav 1. tačka 16g) Zakona, kao i vrednosti dobara koja se
uvoze iskazanoj u računu  isporučioca.
Član 130
Poreska uprava vodi evidenciju o dostavljenim
podacima o vrednosti infrastrukturnih projekata iz člana 24. stav 1.
tačka 16g) Zakona, finansijerima i stranim licima, ugovorima
zaključenim između finansijera, odnosno stranih lica i lica koja im
vrše promet, kopijama zaključenih ugovora, kao i o izdatim potvrdama o
poreskom oslobođenju za infrastrukturni projekat izgradnje autoputa.
Član 131
Ako se potvrda o poreskom oslobođenju za promet
dobara i usluga iz člana 24. stav 1. tač. 16a)-16g) Zakona izdaje na
zahtev stranog lica u skladu sa ovim pravilnikom, zahtev stranog lica i
potvrda o poreskom oslobođenju sadrže i podatak o PIB-u stranog lica
koje je podnelo zahtev.
Član 132
Ugovori i druga dokumentacija koji se dostavljaju
Poreskoj upravi u cilju sprovođenja postupaka za ostvarivanje poreskih
oslobođenja iz člana 24. stav 1. tač. 16a)-16g) Zakona moraju biti na
srpskom jeziku.
XIX DOBRA I USLUGE ZA ČIJI JE PROMET PROPISANO PORESKO OSLOBOĐENJE BEZ PRAVA NA ODBITAK PRETHODNOG POREZA
Član 133
Objektima, u smislu člana 25. stav 2. tačka 3)
Zakona, smatraju se građevine spojene sa tlom, koje predstavljaju
fizičku, funkcionalnu, tehničko-tehnološku ili biotehničku celinu, u
svim stepenima izgrađenosti, koje kao takve mogu biti predmet prenosa
prava raspolaganja, i to:
1) stambeni objekti (zgrade koje su u potpunosti
namenjene stanovanju, kao i zgrade koje su delom namenjene stanovanju,
a delom u druge svrhe, u delu koji je namenjen stanovanju);
2) druge vrste objekata (poslovne zgrade,
saobraćajni, vodoprivredni i energetski objekti, objekti infrastrukture
elektronskih komunikacija - kablovska kanalizacija, objekti komunalne
infrastrukture, industrijski, poljoprivredni i drugi privredni objekti,
objekti sporta i rekreacije, groblja, skloništa, pravo trajnog korišćenja parking mesta u otvorenom stambenom bloku i stambenom kompleksu i dr.).
Ekonomski deljivim celinama u okviru objekata
smatraju se delovi objekata koji se isporučuju kao posebne celine
(stanovi, poslovni prostori, garaže, garažna mesta i dr.).
Vlasničkim udelima na objektima, odnosno ekonomski
deljivim celinama u okviru objekata smatraju se idealni delovi
objekata, odnosno ekonomski deljivih celina u okviru objekata.
Član 134
Novoizgrađenim građevinskim objektima, u smislu člana
25. stav 2. tačka 3) Zakona, smatraju se objekti iz člana 133. stav 1.
ovog pravilnika čija je izgradnja, odnosno dogradnja započeta:
1) do 31. decembra 2004. godine, a nastavljena od 1.
januara 2005. godine, u delu koji je izgrađen, odnosno dograđen od 1.
januara 2005. godine;
2) od 1. januara 2005. godine.
Ekonomski deljivim celinama u okviru novoizgrađenih
građevinskih objekata smatraju se delovi tih objekata koji se
isporučuju kao posebne celine (stanovi, poslovni prostori, garaže,
garažna mesta i dr.).
Vlasničkim udelima na novoizgrađenim građevinskim
objektima, odnosno ekonomski deljivim celinama u okviru tih objekata
smatraju se idealni delovi novoizgrađenih građevinskih objekata,
odnosno ekonomski deljivih celina u okviru tih objekata.
U slučaju prometa novoizgrađenog građevinskog
objekta, odnosno ekonomski deljive celine u okviru tog objekta, kada se
samo promet dela tog objekta oporezuje PDV kao prvi prenos prava
raspolaganja, obveznik PDV utvrđuje procenat vrednosti objekta koji se
oporezuje PDV (u daljem tekstu: procenat vrednosti objekta).
Procenat vrednosti objekta predstavlja procenat koji
je jednak razlici od 100% i procenta učešća vrednosti objekta na dan
31. decembra 2004. godine, odnosno na dan sticanja nezavršenog
novoizgrađenog građevinskog objekta, odnosno na dan otpočinjanja građevinskih radova na objektu koji nije stečen od drugog lica u ukupnoj vrednosti objekta u
momentu prenosa prava raspolaganja.
Osnovica za obračunavanje PDV za prvi prenos prava
raspolaganja na delu objekta iz stava 4. ovog člana utvrđuje se
primenom procenta vrednosti objekta na ukupan iznos naknade za promet
tog objekta, uz odbitak PDV.
Član 135
Uslugama, u smislu člana 25. stav 2. tačka 7) Zakona,
smatraju se preventivne, dijagnostičko-terapijske i rehabilitacione
usluge koje pružaju domovi zdravlja, bolnice, zavodi, zavodi za javno
zdravlje, klinike, instituti, kliničko-bolnički centri i klinički
centri, u skladu sa propisima koji uređuju zdravstvenu zaštitu,
registrovane za obavljanje tih delatnosti, kao i smeštaj, nega i
ishrana bolesnika u tim ustanovama, nezavisno od toga da li su ove
ustanove usmerene ka ostvarivanju dobiti.
Preventivnim uslugama iz stava 1. ovog člana smatraju se usluge koje imaju za cilj sprečavanje nepovoljnog zdravstvenog stanja.
Dijagnostičko-terapijskim uslugama iz stava 1. ovog
člana smatraju se usluge uspostavljanja dijagnoze u cilju određivanja
terapije, uspostavljanja dijagnoze, određivanja i sprovođenja terapije.
Rehabilitacionim uslugama iz stava 1. ovog člana
smatraju se usluge koje imaju za cilj delimično ili potpuno vraćanje
izgubljene funkcije ljudskog tela.
Član 136
Uslugama, u smislu člana 25. stav 2. tačka 11) Zakona, smatraju se usluge socijalnog staranja i zaštite, dečije zaštite i 
  zaštite mladih, usluge ustanova socijalne zaštite: centara za 
  socijalni rad, ustanova za smeštaj korisnika i ustanova za dnevni boravak i pomoć u kući, pod uslovom da su pružaoci usluga 
  registrovani za obavljanje tih delatnosti i da poseduju odobrenje 
  nadležnog organa za pružanje tih usluga, u skladu sa propisima 
koji uređuju socijalnu zaštitu i socijalnu sigurnost građana.
Dobrima, odnosno uslugama čiji je promet neposredno
povezan sa uslugama iz stava 1. ovog člana smatraju se naročito lekovi,
hrana, piće, usluge pranja i čišćenja.
Neposredna povezanost između usluga iz stava 1. ovog
člana i dobara i usluga iz stava 2. ovog člana postoji samo u slučaju
kada isporuku dobara, odnosno pružanje usluga vrši isto lice.
Član 137
Uslugama, u smislu člana 25. stav 2. tačka 12)
Zakona, smatraju se usluge smeštaja i ishrane učenika i studenata u
školskim i studentskim domovima ili sličnim ustanovama, registrovanim
za obavljanje tih delatnosti, nezavisno od toga da li su ove ustanove
usmerene ka ostvarivanju dobiti.
Član 138
Uslugama, u smislu člana 25. stav 2. tačka 13)
Zakona, smatraju se usluge obrazovanja (predškolskog, osnovnog,
srednjeg, višeg i visokog) i profesionalne prekvalifikacije, koje
pružaju lica registrovana za obavljanje tih delatnosti u skladu sa
propisima koji uređuju tu oblast, nezavisno od toga da li su ova lica
usmerena ka ostvarivanju dobiti.
Profesionalnom prekvalifikacijom iz stava 1. ovog
člana smatraju se dodatno obrazovanje i obuka koji se vrše u skladu sa
zakonom kojim se uređuju zapošljavanje i osiguranje za slučaj
nezaposlenosti.
Dobrima, odnosno uslugama čiji je promet neposredno
povezan sa uslugama iz stava 1. ovog člana smatraju se naročito
udžbenici, hrana, piće i produženi boravak dece.
Neposredna povezanost između usluga iz st. 1. i 2.
ovog člana i dobara i usluga iz stava 3. ovog člana postoji samo u
slučaju kada isporuku dobara, odnosno pružanje usluga vrši isto lice.
Član 139
Uslugama, u smislu člana 25. stav 2. tačka 14)
Zakona, smatraju se usluge iz oblasti pozorišne i muzičke delatnosti,
delatnosti muzeja, galerija, arhiva, zaštite kulturnih dobara, zaštite
istorijskih spomenika, biblioteka, botaničkih bašti i zooloških vrtova,
koje pružaju lica registrovana za obavljanje tih delatnosti, a čija
delatnost nije usmerena ka ostvarivanju dobiti.
Član 140
Uslugama, u smislu člana 25. stav 2. tačka 15)
Zakona, smatraju se usluge sistematskog stvaralačkog rada koji se
preduzima radi otkrivanja novih znanja, s ciljem podizanja opšteg
civilizacijskog nivoa društva i korišćenja tih znanja u svim oblastima
društvenog razvoja, koje vrše lica čija delatnost nije usmerena ka
ostvarivanju dobiti, a koja su registrovana za tu delatnost.
Član 141
Uslugama, u smislu člana 25. stav 2. tačka 18)
Zakona, smatraju se usluge priređivanja igara na sreću u skladu sa
propisima koji uređuju igre na sreću.
Član 142
Utvrđivanje neposredne povezanosti u smislu člana
136. stav 3. i člana 138. stav 4. ovog pravilnika shodno se primenjuje
i na druga dobra i usluge čiji je promet u smislu člana 25. stav 2.
Zakona oslobođen plaćanja PDV bez prava na odbitak prethodnog poreza.
XX NAČIN UTVRĐIVANJA I ISPRAVKE SRAZMERNOG PORESKOG ODBITKA
1. Način utvrđivanja srazmernog poreskog odbitka
Član 143
Srazmerni poreski odbitak iz člana 30. stav 2. Zakona
utvrđuje se primenom procenta srazmernog poreskog odbitka na iznos PDV
koji čini zbir iznosa PDV obračunatog za promet dobara i usluga koji je
izvršio prethodni učesnik u prometu, uključujući i PDV obračunat po
osnovu avansnih sredstava, PDV nadoknade plaćene poljoprivredniku i PDV
plaćenog pri uvozu dobara u poreskom periodu (u daljem tekstu: ukupan
iznos prethodnog PDV), umanjen za iznos koji obveznik nema pravo da
odbije kao prethodni porez u smislu člana 29. stav 1. Zakona i za iznos
koji je utvrđen u skladu sa članom 30. stav 1. Zakona u tom poreskom
periodu.
Obveznik PDV utvrđuje procenat srazmernog poreskog
odbitka stavljanjem u odnos iznosa koji se odnosi na promet dobara i
usluga sa pravom na odbitak prethodnog poreza, izvršenog na teritoriji
Republike Srbije i u inostranstvu (u daljem tekstu: iznos prometa sa
pravom na odbitak prethodnog poreza) i iznosa koji se odnosi na ukupan
promet dobara i usluga sa i bez prava na odbitak prethodnog poreza,
izvršenog na teritoriji Republike Srbije i u inostranstvu (u daljem
tekstu: iznos ukupnog prometa), od 1. januara tekuće godine do isteka
poreskog perioda za koji se podnosi poreska prijava.
Iznos prometa sa pravom na odbitak prethodnog poreza
iz stava 2. ovog člana utvrđuje se kao zbir iznosa poreske osnovice za
promet za koji postoji obaveza obračunavanja PDV (nezavisno od toga da
li se taj promet vrši sa ili bez naknade), iznosa naknade za promet sa
pravom na odbitak prethodnog poreza za koji ne postoji obaveza
obračunavanja PDV i iznosa vrednosti tog prometa koji se vrši bez
naknade, od 1. januara tekuće godine do isteka poreskog perioda za koji
se podnosi poreska prijava.
Iznos ukupnog prometa iz stava 2. ovog člana utvrđuje
se kao zbir iznosa poreske osnovice za promet za koji postoji obaveza
obračunavanja PDV (nezavisno od toga da li se taj promet vrši sa ili
bez naknade), iznosa naknade za promet sa i bez prava na odbitak
prethodnog poreza za koji ne postoji obaveza obračunavanja PDV i iznosa
vrednosti tog prometa koji se vrši bez naknade, od 1. januara tekuće
godine do isteka poreskog perioda za koji se podnosi poreska prijava.
Procenat srazmernog poreskog odbitka utvrđuje se po sledećoj formuli:
Procenat srazmernog poreskog odbitka
=
Iznos
prometa sa pravom na odbitak prethodnog poreza izvršenog od 1. januara
tekuće godine do isteka poreskog perioda za koji se podnosi poreska
prijava
x 100
Iznos ukupnog prometa izvršenog od 1. januara tekuće godine do isteka poreskog perioda za koji se podnosi poreska prijava
U promet iz stava 2. ovog člana ne uračunava se
promet dobara i usluga za koji se u skladu sa čl. 6. i 6a Zakona smatra
da nije izvršen, kao ni:
1) promet opreme i objekata za vršenje delatnosti;
2) ulaganje u objekte za vršenje delatnosti za koje se naplaćuje naknada;
3) povremeni prometi nepokretnosti koje izvrši obveznik kojem promet nepokretnosti nije uobičajena delatnost koju obavlja;
4) povremeni prometi usluga iz člana 25. stav 1. i stav 2. tačka 5) Zakona.
Povremenim prometima nepokretnosti iz stava 6. tačka
3) ovog člana, u skladu sa članom 30. stav 5. tačka 3) Zakona, smatraju
se najviše dva prometa nepokretnosti - zemljišta, odnosno objekata u
jednoj kalendarskoj godini.
Povremenim prometima usluga iz stava 6. tačka 4) ovog
člana, u skladu sa članom 30. stav 5. tačka 4) Zakona, smatraju se
najviše dva prometa usluga iz člana 25. stav 1. Zakona i dva prometa
usluga iz člana 25. stav 2. tačka 5) Zakona u jednoj kalendarskoj
godini.
Ako po osnovu zaključenja jednog ugovora čije
trajanje nije duže od 24 meseca nastaje više delimičnih usluga,
delimične usluge smatraju se jednom uslugom pruženom danom zaključenja
tog ugovora za svrhu primene stava 8. ovog člana.
Izuzetno od odredaba st. 2-5. ovog člana, obveznik
koji otpočinje PDV aktivnost utvrđuje procenat srazmernog poreskog
odbitka uzimajući u obzir iznos prometa sa pravom na odbitak prethodnog
poreza i iznos ukupnog prometa, od dana početka obavljanja PDV
aktivnosti u tekućoj godini do isteka poreskog perioda za koji se
podnosi poreska prijava.
Obveznik PDV koji primenjuje sistem naplate utvrđuje
iznos prometa iz stava 2. ovog člana, nezavisno od toga kada za taj
promet nastaje obaveza po osnovu PDV.
Član 144
Nakon utvrđivanja procenta srazmernog poreskog odbitka, obveznik PDV utvrđuje iznos srazmernog poreskog odbitka.
Iznos srazmernog poreskog odbitka dobija se primenom
procenta srazmernog poreskog odbitka na iznos PDV koji je u poreskom
periodu utvrđen na način iz člana 143. stav 1. ovog pravilnika.
Ako utvrđeni procenat srazmernog poreskog odbitka
iznosi najmanje 98%, obveznik PDV nije dužan da vrši podelu prethodnog
poreza primenom procenta srazmernog poreskog odbitka i da utvrđuje
srazmerni poreski odbitak.
2. Način utvrđivanja ispravke srazmernog poreskog odbitka
Član 145
U poslednjem poreskom periodu kalendarske godine,
obveznik PDV vrši ispravku srazmernog poreskog odbitka iz člana 143.
stav 1. ovog pravilnika.
Ispravka srazmernog poreskog odbitka iz stava 1. ovog
člana vrši se primenom procenta srazmernog poreskog odbitka iz člana
143. stav 5. ovog pravilnika, na ukupan iznos prethodnog PDV u svim
poreskim periodima kalendarske godine, umanjenog za iznos koji obveznik
nema pravo da odbije kao prethodni porez u smislu člana 29. stav 1.
Zakona i za iznos koji je utvrđen u skladu sa članom 30. stav 1. Zakona
u tim poreskim periodima.
Član 146
Izuzetno od člana 145. ovog pravilnika, obveznik PDV
koji prestaje sa obavljanjem PDV aktivnosti utvrđuje iznos ispravke
srazmernog poreskog odbitka u poreskom periodu u kojem je prestao sa
obavljanjem PDV aktivnosti.
Ispravka srazmernog poreskog odbitka iz stava 1. ovog
člana vrši se primenom procenta srazmernog poreskog odbitka iz člana
143. stav 5. ovog pravilnika, na ukupan iznos prethodnog PDV u poreskim
periodima u kojima je obavljao PDV aktivnost u kalendarskoj godini,
umanjenog za iznos koji obveznik nema pravo da odbije kao prethodni
porez u smislu člana 29. stav 1. Zakona i za iznos koji je utvrđen u
skladu sa članom 30. stav 1. Zakona u tim poreskim periodima.
Član 147
Ako se ispravka srazmernog poreskog odbitka iz čl.
145. i 146. ovog pravilnika vrši primenom procenta srazmernog poreskog
odbitka koji iznosi najmanje 98%, obveznik PDV vrši ispravku srazmernog
poreskog odbitka do iznosa koji odgovara procentu od 100%.
Član 148
Iznos ispravljenog odbitka prethodnog poreza obveznik PDV iskazuje u pregledu obračuna PDV u skladu sa ovim pravilnikom.
XXI NAČIN ISPRAVKE ODBITKA PRETHODNOG POREZA KOD IZMENE OSNOVICE ZA PDV
Član 149
Ako se osnovica za oporezivi promet dobara i usluga, uključujući i osnovicu po osnovu avansa za taj promet, naknadno smanji, obveznik PDV kojem je izvršen promet dobara i usluga, dužan je da ispravi - smanji odbitak prethodnog poreza koji je po tom osnovu ostvario.
Ispravka odbitka prethodnog poreza iz stava 1. ovog člana odnosi se i na primaoca dobara i usluga iz člana 10. stav 1. tačka 3) i stav 2. Zakona.
Obveznik PDV iz stava 1. ovog člana evidentira i iskazuje podatak o ispravci odbitka prethodnog poreza u skladu sa ovim pravilnikom.
Član 150
Ako se osnovica za oporezivi promet dobara i usluga
naknadno poveća, obveznik PDV kojem je izvršen promet dobara i usluga,
može da poveća odbitak prethodnog poreza koji je po tom osnovu
ostvario, ako su ispunjeni uslovi za odbitak prethodnog poreza u skladu
sa Zakonom.
Ispravka odbitka prethodnog poreza iz stava 1. ovog člana odnosi se i na primaoca dobara i usluga iz člana 10. stav 1. tačka 3) i stav 2. Zakona.
Obveznik PDV iz stava 1. ovog člana evidentira i iskazuje podatak o ispravci odbitka prethodnog poreza u skladu sa ovim pravilnikom.
Član 150a
Ispravka odbitka prethodnog poreza vrši se i po osnovu storniranja računa i drugih dokumenata prethodnog učesnika u prometu koji utiču na odbitak prethodnog poreza, uz shodnu primenu pravila iz čl. 149. i 150. ovog pravilnika.
Član 151
Ako je PDV za uvoz dobara, koji je odbijen kao
prethodni porez, smanjen, refundiran ili je obveznik PDV oslobođen
obaveze plaćanja, obveznik PDV je dužan da u poreskom periodu u kojem
je rešenje nadležnog carinskog organa, u kojem je naveden iznos više
plaćenog PDV za uvoz dobara, postalo pravnosnažno, smanji iznos
prethodnog poreza koji je ostvario po osnovu uvoza tih dobara.
Na osnovu pravnosnažnog rešenja nadležnog carinskog
organa iz stava 1. ovog člana, obveznik PDV ima pravo da nadležnom
poreskom organu podnese zahtev za povraćaj više plaćenog poreza u
skladu sa zakonom kojim se uređuju poreski postupak i poreska
administracija.
Član 152
Ako je PDV za uvoz dobara, koji je odbijen kao
prethodni porez, povećan, obveznik PDV može da poveća odbitak
prethodnog poreza koji je po tom osnovu ostvario, ako su ispunjeni
uslovi za odbitak prethodnog poreza u skladu sa Zakonom.
XXII OPREMA I OBJEKTI ZA VRŠENJE
DELATNOSTI I ULAGANJA U OBJEKTE, NAČIN SPROVOĐENJA ISPRAVKE ODBITKA I
NAČIN UTVRĐIVANJA DELA PRETHODNOG POREZA ZA KOJI NAKNADNO MOŽE DA SE
OSTVARI PRAVO NA ODBITAK
1. Oprema i objekti za vršenje delatnosti i ulaganja u objekte
Član 153
Opremom za vršenje delatnosti, u smislu Zakona,
smatra se dobro pojedinačne vrednosti najmanje 500.000 dinara, bez PDV,
koje ima karakter opreme, čiji je vek upotrebe duži od jedne godine, a
koje se koristi ili će se koristiti za vršenje delatnosti.
Objektima za vršenje delatnosti, u smislu Zakona,
smatraju se objekti iz člana 25. stav 2. tačka 3) Zakona, kao i
ekonomski deljive celine u okviru tih objekata, a koji se koriste ili
će se koristiti za vršenje delatnosti.
Ulaganjem u objekte, u smislu Zakona, smatraju se
ulaganja u sopstvene ili tuđe objekte koji se koriste ili će se
koristiti za obavljanje delatnosti, a koja podrazumevaju izvođenje,
odnosno finansiranje građevinskih, zanatskih i drugih radova u cilju
poboljšanja uslova korišćenja objekta u toku eksploatacije (zamena
krova, uvođenje, odnosno zamena instalacija i dr.), osim ulaganja koja
se odnose na redovno održavanje objekata.
Ulaganjima koja se odnose na redovno održavanje
objekata iz stava 3. ovog člana smatraju se ulaganja koja podrazumevaju
izvođenje, odnosno finansiranje radova koji se preduzimaju radi
sprečavanja oštećenja koja nastaju upotrebom objekta ili radi
otklanjanja tih oštećenja, a sastoje se od pregleda, popravki i
preduzimanja preventivnih i zaštitnih mera (popravka krova, krečenje,
farbanje, zamena obloga, zamena sanitarija, radijatora i sl.).
2. Način sprovođenja ispravke odbitka prethodnog poreza
Član 154
Ispravka odbitka prethodnog poreza vrši se u poreskom
periodu u kojem je nastala izmena uslova koji su važili za ostvarivanje
prava na odbitak prethodnog poreza pri nabavci ili proizvodnji opreme
ili objekata za vršenje delatnosti, odnosno pri ulaganju u objekte.
Iznos ispravljenog odbitka prethodnog poreza utvrđuje se po sledećoj formuli:
Iznos odbitka prethodnog poreza ostvarenog za opremu ili objekte za vršenje delatnosti, odnosno za ulaganja u objekte
x
Period iz člana 32. stav 2. Zakona izražen u broju dana
=
Iznos ispravljenog odbitka prethodnog poreza
Rok od pet, odnosno deset godina iz člana 32. stav 1. Zakona, izražen u broju dana
Kod utvrđivanja dužine perioda iz člana 32. stav 2.
Zakona, u period ispunjenosti uslova za ostvarivanje prava na odbitak
prethodnog poreza uračunava se i period u kojem je prenosilac imovine,
odnosno dela imovine iz člana 6. stav 1. tačka 1) Zakona ispunjavao
uslove za ostvarivanje ovog prava.
3. Način utvrđivanja dela prethodnog poreza za koji naknadno može da se ostvari pravo na odbitak
Član 155
Obveznik PDV stiče pravo na odbitak dela prethodnog
poreza po osnovu nabavke ili proizvodnje opreme ili objekata za vršenje
delatnosti, odnosno po osnovu ulaganja u objekte, u poreskom periodu u
kojem su se stekli uslovi za ostvarivanje ovog prava.
Iznos dela prethodnog poreza koji obveznik PDV
naknadno može da ostvari za opremu i objekte za vršenje delatnosti,
odnosno za ulaganja u objekte, utvrđuje se po sledećoj formuli:
Iznos
PDV za koji nije postojalo pravo na odbitak prethodnog poreza za opremu
i objekte za vršenje delatnosti, odnosno za ulaganje u objekte
x
Period iz člana 32a stav 2. Zakona izražen u broju dana
=
Iznos odbitka prethodnog poreza
Rok od pet, odnosno deset godina iz člana 32a stav 1. Zakona, izražen u broju dana
Kod utvrđivanja dužine perioda iz člana 32a stav 2.
Zakona, u period u kojem uslovi za ostvarivanje prava na odbitak
prethodnog poreza nisu bili ispunjeni uračunava se i period u kojem
prenosilac imovine, odnosno dela imovine iz člana 6. stav 1. tačka 1)
Zakona nije ispunjavao uslove za ostvarivanje ovog prava.
XXIII POLOVNA DOBRA, UMETNIČKA DELA, KOLEKCIONARSKA DOBRA I ANTIKVITETI
Član 156
Polovnim dobrima, u smislu člana 36. stav 1. Zakona,
smatraju se pokretne korišćene stvari u stanju u kome su nabavljene,
ili nakon popravke, a koje su pogodne za dalju upotrebu, osim
umetničkih dela, kolekcionarskih dobara i antikviteta.
Član 157
Umetničkim delima, u smislu člana 36. stav 1. Zakona, smatraju se:
1) slike, crteži, kolaži i dekorativne ploče, ako ih
autori izrađuju rukom, osim planova i crteža za arhitektonske,
inženjerske, industrijske, komercijalne, topografske ili slične svrhe,
ručno dekorisanih izrađenih dela, crteža za pozorišni scenario,
studijski slikanih tkanina ili sličnih slikarskih platna;
2) originalne gravure, štampane slike i litografije,
ako ih autor izradi rukom u ograničenom broju u crno-beloj tehnici ili
u boji jedne ili više ploča, bez obzira na postupak i materijal koji je
upotrebljen, osim ako je bio primenjen mehanički ili fotomehanički
postupak;
3) originalne skulpture i kipovi od bilo kog
materijala, ako ih izradi autor, kao i odlivci skulptura čija je izrada
ograničena na osam kopija, ako je kontroliše autor ili njegov
naslednik;
4) tapiserije i rukom tkani tekstilni zidni predmeti
na osnovu originalnog umetničkog dela, pod uslovom da nema više od osam
kopija svakog od njih;
5) unikatni keramički predmeti izrađeni isključivo od strane autora i sa njegovim potpisom;
6) slike u bakru izrađene isključivo rukom, ograničene na osam numerisanih kopija sa potpisom autora ili studija;
7) umetničke fotografije koje snimi, odnosno odštampa
autor ili koje su snimljene pod njegovim nadzorom, ako su potpisane i
numerisane i ograničene na 30 kopija u svim veličinama.
Član 158
Kolekcionarskim dobrima, u smislu člana 36. stav 1. Zakona, smatraju se:
1) poštanske i taksene marke, poštanski žigovi,
prigodni koverti prvog dana izdavanja, pisaći pribor i odštampane
pismonosne pošiljke, frankirane ili ako nisu frankirane da nisu u
opticaju ili nisu namenjene za upotrebu;
2) kolekcije i delovi kolekcija i primerci od
zoološkog, botaničkog, minerološkog, anatomskog, istorijskog,
arheološkog, paleontološkog, etnografskog ili numizmatičkog značaja.
Član 159
Antikvitetima, u smislu člana 36. stav 1. Zakona,
smatraju se predmeti, osim umetničkih dela i kolekcionarskih dobara,
koji su stari više od 100 godina.
XXIV NAPLATA POTRAŽIVANJA ZA SVRHU ODREĐIVANJA NASTANKA PORESKE OBAVEZE KOD OBVEZNIKA PDV IZ ČLANA 36A ZAKONA
Član 160
Naplatom potraživanja, u smislu člana 36a stav 1. Zakona, za izvršeni promet dobara i usluga, smatra se:
1) prijem gotovine, u slučaju kada se potraživanje naplaćuje u gotovom novcu;
2) prijem novčanih sredstva na tekući račun, u slučaju kada se potraživanje naplaćuje uplatom na tekući račun;
3) prijem čeka, u slučaju kada se potraživanje naplaćuje putem čeka;
4) izdavanjem potvrde (slipa) o izvršenom plaćanju, u slučaju kada se potraživanje naplaćuje putem kartice;
5) podnošenjem menice na isplatu, odnosno prenos (indosiranje) menice, u slučaju kada se potraživanje naplaćuje putem menice;
6) zaključivanje ugovora o prebijanju (kompenzaciji);
7) zaključivanje ugovora o ustupanju potraživanja
(cesiji) u svojstvu ustupioca potraživanja, odnosno ugovora o prodaji
potraživanja;
8) prihvatanjem uputa u svojstvu primaoca uputa datog
uputiocu, u slučaju kada se potraživanje naplaćuje na osnovu ugovora o
upućivanju (asignaciji) zaključenog između uputioca i upućenika,
odnosno između uputioca, upućenika i primaoca uputa;
9) pristankom na ugovor o preuzimanju duga
zaključenog između dužnika - lica kome je izvršen promet dobara ili
usluga i preuzimaoca duga;
10) sticanjem prava raspolaganja na dobrima, odnosno
primanjem usluga, u slučaju kada se potraživanje naplaćuje u dobrima i
uslugama;
11) prijem novčanih sredstava od komisionara, odnosno konsignatera, u slučaju kada se potraživanje naplaćuje od ovih lica;
12) prijem novčanih sredstava od lica koje naplaćuje
potraživanje u ime i za račun obveznika PDV - isporučioca dobara,
odnosno pružaoca usluga.
Naplata potraživanja prijemom čeka u smislu stava 1.
tačka 3) ovog člana smatra se izvršenom danom koji je na čeku naznačen
kao datum izdavanja čeka.
Kada je ugovor o upućivanju (asignaciji) iz stava 1.
tačka 8) ovog člana zaključen između uputioca i upućenika, prihvatanje
uputa daje se posebnim dokumentom.
Ugovori, pristanak na ugovor o preuzimanju duga i
prihvatanje uputa iz st. 1. i 3. ovog člana, moraju biti u pisanoj
formi, odnosno u formi elektronskog dokumenta izdatog u skladu sa
propisima kojima se uređuje elektronski dokument.
Član 161
Ako je delimično naplaćeno potraživanje za više
prometa za koje je izdat jedan račun, smatra se da je za svaki od tih
prometa delimično naplaćeno potraživanje srazmerno učešću naknade za
svaki pojedinačni promet u ukupnoj naknadi za sve promete za koje je
račun izdat.
Ako je naplaćeno potraživanje za više prometa za koje
je izdato više računa, a naplaćeni iznos potraživanja je manji od zbira
iznosa potraživanja po tim računima, smatra se da je naplata
potraživanja izvršena po redosledu po kojem su prometi izvršeni, a ako
je istog dana izvršeno više prometa - po redosledu izdavanja računa za
te promete.
XXV NAČIN I POSTUPAK OPREDELJIVANJA ZA OBRAČUNAVANJE PDV KOD PROMETA INVESTICIONOG ZLATA
Član 162
Obveznik PDV iz člana 36b stav 5. Zakona koji
proizvodi investiciono zlato, prerađuje zlato u investiciono zlato,
odnosno vrši promet zlata za industrijske svrhe u okviru svoje
delatnosti, može da se opredeli da će se na promet investicionog zlata
koji vrši drugom obvezniku PDV, obračunati PDV, dostavljanjem
obaveštenja nadležnom poreskom organu.
Obaveštenje iz stava 1. ovog člana sadrži najmanje sledeće podatke:
1) naziv i adresu obveznika PDV - podnosioca obaveštenja;
2) poreski identifikacioni broj (PIB) obveznika PDV - podnosioca obaveštenja;
3) broj telefona obveznika PDV - podnosioca obaveštenja;
4) elektronsku adresu obveznika PDV - podnosioca obaveštenja.
Nadležni poreski organ iz stava 1. ovog člana je
organizaciona jedinica Poreske uprave na čijem području obveznik PDV
ima sedište, odnosno prebivalište.
Obračunavanje PDV za promet investicionog zlata iz
stava 1. ovog člana vrši se počev od poreskog perioda po isteku
poreskog perioda u kojem je obveznik PDV koji vrši promet investicionog
zlata dostavio obaveštenje iz stava 1. ovog člana nadležnom poreskom
organu.
Za promet investicionog zlata iz stava 1. ovog člana poreski dužnik je obveznik PDV kojem je taj promet izvršen.
Član 163
Obveznik PDV iz člana 36b stav 7. Zakona koji vrši
promet usluga posredovanja kod prometa investicionog zlata obvezniku
PDV koji se opredelio da će se na promet investicionog zlata obračunati
PDV u skladu sa članom 162. stav 1. ovog pravilnika, ima pravo da se
opredeli da će na promet tih usluga obračunati PDV, dostavljanjem
obaveštenja nadležnom poreskom organu.
Obaveštenje iz stava 1. ovog člana sadrži najmanje podatke propisane članom 162. stav 2. ovog pravilnika.
Nadležni poreski organ iz stava 1. ovog člana je
organizaciona jedinica Poreske uprave na čijem području obveznik PDV
ima sedište, odnosno prebivalište.
Obračunavanje PDV za promet usluga posredovanja kod
prometa investicionog zlata iz stava 1. ovog člana vrši se počev od
poreskog perioda po isteku poreskog perioda u kojem je obveznik PDV
koji vrši promet tih usluga dostavio obaveštenje iz stava 1. ovog člana
nadležnom poreskom organu.
Za promet usluga posredovanja kod prometa
investicionog zlata iz stava 1. ovog člana poreski dužnik je obveznik
PDV koji vrši promet tih usluga.
XXVI IZDAVANJE RAČUNA I SAČINJAVANJE INTERNOG RAČUNA
1. Slučajevi u kojima nema obaveze izdavanja računa
Član 164
Obveznik PDV nema obavezu da izda račun iz člana 42. Zakona za:
1) promet dobara i usluga fizičkim licima, sa
izuzetkom preduzetnika, koja nisu obveznici PDV, osim za promet za koji
se izdaje fiskalni račun u skladu sa propisima kojima se uređuje
fiskalizacija;
2) promet dobara i usluga za koji je u skladu sa
članom 25. Zakona propisano poresko oslobođenje bez prava na odbitak
prethodnog poreza, osim za promet za koji postoji obaveza izdavanja
elektronske fakture u skladu sa zakonom kojim se uređuje elektronsko
fakturisanje (u daljem tekstu: elektronska faktura) i promet za koji
postoji obaveza izdavanja fiskalnog računa u skladu sa zakonom kojim se
uređuje fiskalizacija;
3) promet dobara i usluga bez naknade, osim za promet za koji postoji obaveza izdavanja fiskalnog računa u skladu sa zakonom kojim se uređuje fiskalizacija.
Izuzetno od stava 1. tačka 3) ovog člana, obveznik PDV izdaje račun za promet dobara i usluga bez naknade, i to za:
1) promet dobara i usluga iz člana 6. stav 1. tačka 1) Zakona;
2) promet dobara i usluga iz člana 6a Zakona;
3) promet dobara i usluga za koji se, u skladu sa čl. 11. i 12. Zakona, smatra da je izvršen u inostranstvu.
Za promet dobara i usluga iz stava 1. ovog člana obveznik PDV može da izda račun u skladu sa Zakonom.
Član 165
(Brisan)
Član 166
Obveznik PDV koji vrši promet dobara i usluga za koji
je, u skladu sa odredbom člana 10. stav 2. Zakona, poreski dužnik
primalac dobara i usluga, nema obavezu izdavanja računa iz člana 42.
stav 3. Zakona, osim po osnovu primljene avansne uplate za promet za
koji postoji obaveza izdavanja elektronske fakture.
Član 167
Za usluge iz člana 5. stav 3. tačka 1) Zakona, usluge
neposredno povezane sa tim uslugama, kao i usluge tehničke podrške
prilikom korišćenja softvera, hardvera i druge opreme na određeni
vremenski period, obveznik PDV može da izda račun:
1) pre prijema avansne uplate i izvršenog prometa tih usluga;
2) posle prijema avansne uplate, a pre izvršenog prometa tih usluga.
Račun izdat u skladu sa stavom 1. ovog člana smatra se računom iz člana 42. stav 1. Zakona.
U računu koji je izdat u skladu sa stavom 1. ovog člana kao podatak o datumu prometa navodi se datum izdavanja računa.
Izuzetno od stava 3. ovog člana, u slučaju izdavanja novog računa u skladu sa članom 44. stav 2. tačka 1) Zakona, kao podatak o datumu prometa navodi se datum izdavanja prvobitno izdatog računa.
Član 168
Obveznik PDV koji izvrši prenos jednonamenskog vrednosnog vaučera u svoje ime izdaje račun iz člana 42. stav 1. Zakona.
Obveznik PDV koji je izdao jednonamenski vrednosni
vaučer i koji izvrši stvarnu isporuku dobara, odnosno stvarno pružanje
usluga u zamenu za taj jednonamenski vrednosni vaučer, za stvarnu
isporuku dobara, odnosno stvarno pružanje usluga ne izdaje račun iz
člana 42. stav 1. Zakona.
Ako je iznos naknade za stvarnu isporuku dobara,
odnosno stvarno pružanje usluga veći od iznosa navedenog u
jednonamenskom vrednosnom vaučeru, obveznik PDV iz stava 2. ovog člana
izdaje račun u skladu sa Zakonom stvarnom primaocu dobara, odnosno
usluga za iznos te razlike.
Obveznik PDV koji izvrši stvarnu isporuku dobara,
odnosno stvarno pružanje usluga u zamenu za jednonamenski vrednosni
vaučer koji je izdao drugi obveznik PDV, izdaje račun u skladu sa
Zakonom obvezniku PDV - izdavaocu jednonamenskog vrednosnog vaučera.
Ako je iznos naknade za stvarnu isporuku dobara,
odnosno stvarno pružanje usluga veći od iznosa navedenog u
jednonamenskom vrednosnom vaučeru, obveznik PDV iz stava 4. ovog člana
izdaje račun u skladu sa Zakonom stvarnom primaocu dobara, odnosno
usluga za iznos te razlike.
Član 169
Obveznik PDV koji je primio naknadu na ime pretplate
za isporuku dnevnih novina i serijskih publikacija iz člana 23. stav 2.
tač. 8) i 9) Zakona, nezavisno od toga da li je pojedinačna vrednost
tih dobara opredeljena ili nije opredeljena, nema obavezu izdavanja
računa iz člana 42. stav 1. Zakona, sa izuzetkom fiskalnog računa koji
se izdaje u skladu sa propisima kojima se uređuje fiskalizacija,
odnosno elektronske fakture.
Član 169a
Ako obveznik PDV izdaje novi račun u skladu sa članom 44. stav 2. tačka 1) Zakona, kao podatak o datumu nastanka poreske obaveze navodi datum kada je poreska obaveza nastala.
2. Izostavljanje pojedinih podataka u računu
Član 170
Obveznik PDV koji vrši oporezivi promet dobara i
usluga za koji je poreski dužnik u skladu sa Zakonom, izdaje račun u
kojem ne iskazuje podatke:
1) iz člana 42. stav 4. tač. 9) i 10) Zakona - ako za taj promet ne primenjuje sistem naplate;
2) iz člana 42. stav 4. tačka 9) Zakona - ako za taj promet primenjuje sistem naplate.
Obveznik PDV koji vrši oporezivi promet dobara i
usluga za koji je, u skladu sa odredbom člana 10. stav 2. Zakona,
poreski dužnik primalac dobara i usluga, izdaje račun u kojem ne
iskazuje podatke iz člana 42. stav 4. tač. 6)-8) i 10) Zakona, već
iskazuje ukupan iznos naknade za izvršen promet dobara i usluga.
Član 171
Obveznik PDV koji izvrši prenos jednonamenskog vrednosnog vaučera u svoje ime izdaje račun koji sadrži podatke o:
1) nazivu, adresi i PIB-u obveznika - izdavaoca računa;
2) mestu i datumu izdavanja i rednom broju računa;
3) nazivu, adresi i PIB-u obveznika - primaoca računa;
4) dobrima, odnosno uslugama na koje se jednonamenski
vrednosni vaučer odnosi (npr. gorivo, telekomunikacione usluge, odeća,
obuća, odeća i obuća, nakit, igračke, knjige, prodajni asortiman
potencijalnog, odnosno potencijalnih isporučilaca dobara i dr.);
5) iznosu osnovice;
6) poreskoj stopi koja se primenjuje;
7) iznosu obračunatog PDV.
U račun iz stava 1. ovog člana unosi se i napomena da se račun izdaje za prenos jednonamenskog vrednosnog vaučera.
Član 172
Obveznik PDV koji vrši promet dobara i usluga za koji
je propisano poresko oslobođenje sa pravom na odbitak prethodnog poreza
izdaje račun u kojem ne iskazuje podatke iz člana 42. stav 4. tač.
6)-8) i 10) Zakona, već iskazuje ukupan iznos naknade za izvršen promet
dobara i usluga i unosi broj potvrde o poreskom oslobođenju Poreske
uprave ako se poresko oslobođenje za taj promet ostvaruje na osnovu te
potvrde.
Član 173
Obveznik PDV koji vrši promet dobara za koji je
propisano poresko oslobođenje bez prava na odbitak prethodnog poreza
izdaje račun u slučajevima propisanim ovim pravilnikom u kojem ne
iskazuje podatke iz člana 42. stav 4. tač. 6)-8) i 10) Zakona, već
iskazuje ukupan iznos naknade za izvršen promet dobara i usluga.
Član 174
Obveznik PDV koji vrši prenos celokupne ili dela
imovine kod kojeg se, u smislu člana 6. stav 1. tačka 1) Zakona, smatra
da promet dobara i usluga nije izvršen, izdaje račun u kojem ne

iskazuje podatke iz člana 42. stav 4. tač. 6)-8) i 10) Zakona, već
navodi podatak o iznosu naknade za taj prenos ako se prenos vrši uz
naknadu.
Sastavni deo računa iz stava 1. ovog člana jeste
specifikacija dobara i usluga koji čine imovinu, odnosno deo imovine
čiji se prenos vrši.
Specifikacija iz stava 2. ovog člana naročito sadrži podatke o:
1) vrsti i nazivu dobara, odnosno opisu usluga,
uključujući i opremu i objekte, odnosno ulaganja u objekte za vršenje
delatnosti;
2) osnovici i iznosu PDV za promet dobara i usluga
koji bi bio oporeziv PDV, odnosno vrednosti dobara i usluga za promet
za koji ne bi postojala obaveza obračunavanja PDV, u slučaju da nije
izvršen prenos iz člana 6. stav 1. tačka 1) Zakona;
3) momentu prve upotrebe opreme i objekata, odnosno
ulaganja u objekte za vršenje delatnosti i druge podatke od značaja za
ispravku, odnosno naknadno sticanje prava na odbitak prethodnog poreza
za opremu i objekte, odnosno ulaganja u objekte za vršenje delatnosti.
Ako se prenos celokupne ili dela imovine iz stava 1.
ovog člana vrši bez naknade (član 164. stav 2. tačka 1) ovog
pravilnika), obveznik PDV izdaje račun u kojem ne iskazuje podatke iz
člana 42. stav 4. tač. 6)-8) i 10) Zakona, već navodi podatak o
vrednosti tog prenosa.
Član 175
Obveznik PDV koji vrši promet dobara i usluga u
skladu sa članom 6a Zakona, izdaje račun u kojem ne iskazuje podatke iz
člana 42. stav 4. tač. 6)-8) i 10) Zakona, već navodi podatak o iznosu
naknade za taj promet.
Ako se promet dobara i usluga iz stava 1. ovog člana
vrši bez naknade (član 164. stav 2. tačka 2) ovog pravilnika), obveznik
PDV izdaje račun u kojem ne iskazuje podatke iz člana 42. stav 4. tač.
6)-8) i 10) Zakona, već navodi podatak o vrednosti tog prometa.
Član 176
Obveznik PDV koji vrši zamenu dobara u garantnom roku
u smislu člana 6. stav 1. tačka 2) Zakona, bez naknade, ne izdaje račun
iz člana 42. Zakona.
Ako obveznik PDV naplaćuje naknadu po osnovu zamene
dobara u garantnom roku, u računu koji izdaje licu od kojeg naplaćuje
naknadu ne iskazuje podatak iz člana 42. stav 4. tačka 9), odnosno tač.
9) i 10) Zakona.
Član 177
Obveznik PDV koji vrši promet dobara i usluga za koji
se, u skladu sa čl. 11. i 12. Zakona, smatra da je izvršen u
inostranstvu izdaje račun u kojem ne iskazuje podatke iz člana 42. stav 4.
tač. 6)-8) i 10) Zakona, već iskazuje ukupan iznos naknade za izvršen
promet dobara i usluga.
Ako se promet dobara i usluga iz stava 1. ovog člana
vrši bez naknade (član 164. stav 2. tačka 3) ovog pravilnika), obveznik
PDV izdaje račun u kojem ne iskazuje podatke iz člana 42. stav 4. tač.
6)-8) i 10) Zakona, već navodi podatak o vrednosti tog prometa.
Član 178
Ako obveznik PDV izdaje račun za promet koji je delom
oporeziv PDV, a delom ne podleže oporezivanju jer se smatra da je taj
deo prometa, u skladu sa Zakonom, izvršen u inostranstvu, za deo
prometa koji je oporeziv PDV u računu iskazuje poresku osnovicu za
obračunavanje PDV i obračunati PDV, a za deo prometa za koji se smatra
da je izvršen u inostranstvu iskazuje iznos naknade.
Ako obveznik PDV izdaje račun za promet koji je delom
oslobođen PDV, a delom ne podleže oporezivanju jer se smatra da je taj
deo prometa, u skladu sa Zakonom, izvršen u inostranstvu, u računu
odvojeno iskazuje naknadu za deo prometa koji je oslobođen PDV i
naknadu za deo prometa za koji se smatra da je izvršen u inostranstvu.
Ako obveznik PDV izdaje račun za promet koji je delom
oporeziv PDV, a delom oslobođen PDV, za deo prometa koji je oporeziv
PDV u računu iskazuje poresku osnovicu za obračunavanje PDV i
obračunati PDV, a za deo prometa koji je oslobođen PDV iskazuje iznos
naknade.
Član 179
U računu koji se izdaje stranom licu može se izostaviti podatak o PIB-u primaoca računa, osim u slučaju kada je strano lice obveznik PDV u Republici.
Član 180
Licima koja imaju pravo na refakciju PDV izdaje se
račun koji ne sadrži podatak o PIB-u primaoca računa, osim ako se račun
izdaje humanitarnoj organizaciji, tradicionalnoj crkvi i verskoj
zajednici.
Član 180a
Fiskalni račun koji se izdaje u skladu sa zakonom
kojim se uređuje fiskalizacija, a koji sadrži podatak o PIB-u primaoca
fiskalnog računa, ne mora da sadrži ostale podatke iz člana 42. stav 4.
Zakona i ovog pravilnika, koji nisu obavezni podaci u skladu sa
propisima kojima se uređuje fiskalizacija.
Član 180b
Elektronska faktura ne mora da sadrži podatak o mestu izdavanja elektronske fakture.
3. Dodatna pojednostavljenja u vezi sa izdavanjem računa
Član 181
Ako se račun izdaje na dan kada je izvršen promet
dobara, odnosno usluga, račun za taj promet, sa izuzetkom elektronske
fakture, ne mora da sadrži i podatak o datumu prometa dobara, odnosno
usluga.
Član 182
Kada se posle izvršenog prometa dobara i usluga
promeni naknada za taj promet, obveznik PDV izdaje dokument o povećanju
ili smanjenju naknade, odnosno dokument o povećanju ili smanjenju
osnovice, a koji naročito sadrži podatke o:
1) nazivu, adresi i PIB-u izdavaoca dokumenta;
2) mestu i datumu izdavanja i rednom broju dokumenta;
3) nazivu, adresi i PIB-u primaoca dokumenta;
4) iznosu za koji je smanjena, odnosno povećana
osnovica za obračunavanje PDV, poreskoj stopi i iznosu za koji je
smanjen, odnosno povećan iznos obračunatog PDV-u slučaju oporezivog
prometa za koji je obveznik PDV - izdavalac dokumenta poreski dužnik u
skladu sa Zakonom;
5) iznosu za koji je smanjena, odnosno povećana
naknada, bez PDV-u slučaju oporezivog prometa za koji obveznik PDV -
izdavalac dokumenta nije poreski dužnik u skladu sa Zakonom;
6) iznosu za koji je smanjena, odnosno povećana
naknada za promet dobara i usluga - u slučaju prometa koji je oslobođen
PDV i prometa koji ne podleže oporezivanju, a za koji se izdaje račun u
skladu sa ovim pravilnikom;
6a) datumu povećanja naknade, odnosno osnovice ako do povećanja nije došlo na dan izdavanja dokumenta o povećanju;
6b) datumu smanjenja naknade, odnosno osnovice;
7) napomenu da se za promet dobara i usluga
primenjuje sistem naplate u skladu sa Zakonom - u slučaju kada se za
taj promet primenjuje sistem naplate;
8) broju i datumu izdavanja računa za izvršeni promet
dobara i usluga, odnosno datumu početka i datumu završetka vremenskog
perioda u kojem su izdati računi za izvršeni promet dobara i usluga, u
slučaju kada se izmena vrši za sve račune izdate jednom licu u tom
vremenskom periodu.
Dokument iz stava 1. ovog člana izdaje obveznik PDV
koji je izdao račun za promet dobara ili usluga u skladu sa čl. 42. i
43. Zakona.
Odredbe stava 1. ovog člana u smislu izdavanja dokumenta o smanjenju shodno se primenjuju i u slučaju smanjenja avansa.
Izuzetno od stava 3. ovog člana, a u delu primene stava 1. tačka 8) ovog člana, dokument o smanjenju sadrži podatak o broju i datumu izdavanja avansnog računa.
Član 183
Obveznik PDV izdaje poljoprivredniku dokument za obračun PDV nadoknade (priznanica) u smislu člana 34. stav 3. Zakona.
Priznanica iz stava 1. ovog člana sadrži naročito sledeće podatke:
1) naziv, odnosno ime i prezime, adresu i PIB obveznika PDV - izdavaoca priznanice;
2) mesto i datum izdavanja i redni broj priznanice;
3) ime, prezime, adresu i PIB poljoprivrednika;
4) vrstu i količinu isporučenih dobara, odnosno vrstu i obim usluga;
5) datum prometa dobara, odnosno usluga;
6) vrednost primljenih dobara, odnosno usluga, bez PDV nadoknade;
7) iznos PDV nadoknade obračunate poljoprivredniku.
Ako se vrednost primljenih dobara ili usluga naknadno poveća, obveznik PDV izdaje poljoprivredniku priznanicu u smislu člana 34. stav 4. Zakona.
Priznanica iz stava 3. ovog člana naročito sadrži sledeće podatke:
1) naziv, odnosno ime i prezime, adresu i PIB obveznika PDV - izdavaoca priznanice;
2) mesto i datum izdavanja i redni broj priznanice;
3) ime, prezime, adresu i PIB poljoprivrednika;
4) redni broj priznanice iz člana 34. stav 3. Zakona koja je izdata po osnovu primljenih dobara i usluga;
5) iznos za koji je povećana vrednost primljenih dobara, odnosno usluga, bez PDV nadoknade;
6) iznos PDV nadoknade obračunate poljoprivredniku.
Ako se vrednost primljenih dobara ili usluga naknadno smanji, obveznik PDV izdaje poljoprivredniku dokument o smanjenju PDV nadoknade u smislu člana 34. stav 4. Zakona.
Dokument o smanjenju PDV nadoknade iz stava 5. ovog člana naročito sadrži sledeće podatke:
1) naziv, odnosno ime i prezime, adresu i PIB obveznika PDV - izdavaoca dokumenta o smanjenju PDV nadoknade;
2) mesto i datum izdavanja i redni broj dokumenta o smanjenju PDV nadoknade;
3) ime, prezime, adresu i PIB poljoprivrednika;
4) redni broj priznanice iz člana 34. stav 3. Zakona koja je izdata po osnovu primljenih dobara i usluga;
5) iznos za koji je smanjena vrednost primljenih dobara, odnosno usluga, bez PDV nadoknade;
6) iznos za koji je smanjena PDV nadoknada obračunata poljoprivredniku.
Član 184
U računu koji izdaje turistička agencija za
jedinstvene turističke usluge, umesto podataka iz člana 42. stav 4.
tač. 6)-10) Zakona, navodi se podatak o ukupnom iznosu naknade za te
usluge i napomena da u računu nije iskazan PDV u skladu sa članom 35.
Zakona.
Član 185
U računu koji izdaje obveznik PDV za promet polovnih
dobara, umetničkih dela, kolekcionarskih dobara i antikviteta, u smislu
člana 36. Zakona, umesto podataka iz člana 42. stav 4. tač. 6)-10)
Zakona, navodi se podatak o prodajnoj ceni dobra i napomena da u računu
nije iskazan PDV u skladu sa članom 36. Zakona.
Član 186
U slučaju kada obveznik PDV, na osnovu ugovora zaključenog sa Republikom Srbijom, njenim organima, organima teritorijalne autonomije ili lokalne samouprave, odnosno na osnovu odluke tih lica naplaćuje jedinstvenu naknadu za plaćanje po osnovu prometa dobara i usluga koji vrše druga lica, račun za plaćanje po osnovu prometa tih dobara i usluga izdaje obveznik PDV koji naplaćuje jedinstvenu naknadu.
Jedinstvenom naknadom iz stava 1. ovog člana smatra se naknada koja se naplaćuje za promet dobara i usluga koji vrši više lica.
U računu iz stava 1. ovog člana ne iskazuje se PDV.
Član 187
Obveznik PDV koji izdaje račun za promet dobara,
odnosno usluga na osnovu svojih podataka i na osnovu podataka koje mu u
skladu sa zakonom dostavljaju druga lica, nema obavezu da u slučaju
promene podataka dostavljenih od strane drugih lica izda novi račun,
već postupa u skladu sa članom 182. ovog pravilnika.
Član 188
U slučaju avansnog plaćanja, obveznik PDV koji prima
avansnu uplatu, a koji je po osnovu prijema avansne uplate poreski
dužnik u skladu sa Zakonom, izdaje račun koji sadrži sledeće podatke:
1) naziv, adresu i PIB obveznika - izdavaoca računa;
2) mesto i datum izdavanja i redni broj računa;
3) naziv, adresu i PIB obveznika - primaoca računa;
4) osnov za avansno plaćanje i datum prijema avansa;
5) iznos avansne uplate;
6) poresku stopu koja se primenjuje;
7) iznos obračunatog PDV.
U konačnom računu za promet dobara i usluga za koji
je primalac avansne uplate poreski dužnik u skladu sa Zakonom, iznos
osnovice za izvršeni promet umanjuje se za iznose avansnih uplata, bez
PDV, a iznos PDV za izvršeni promet za iznose PDV obračunate po osnovu
avansnih uplata, osim ako ovim pravilnikom nije drukčije propisano.
Izuzetno od stava 2. ovog člana, ako posle avansnog
plaćanja dođe do promene poreskog dužnika u skladu sa Zakonom, obveznik
PDV koji je izvršio taj promet izdaje račun u kojem iskazuje ukupan
iznos osnovice, bez PDV, a primalac dobara, odnosno usluga obračunava
PDV za taj promet u skladu sa Zakonom.
Obveznik PDV iz stava 3. ovog člana ima pravo da  izvrši ispravku obračunatog PDV ako  
  poseduje dokument primaoca kojim se potvrđuje da je izvršio  
  ispravku odbitka prethodnog poreza, odnosno da PDV po avansnom računu nije koristio kao prethodni porez.
Član 189
U slučaju avansnog plaćanja, obveznik PDV koji prima
avansnu uplatu, a koji po osnovu prijema avansne uplate nije poreski
dužnik u skladu sa Zakonom, može da izda račun koji sadrži sledeće
podatke:
1) naziv, adresu i PIB obveznika - izdavaoca računa;
2) mesto i datum izdavanja i redni broj računa;
3) naziv, adresu i PIB obveznika - primaoca računa;
4) osnov za avansno plaćanje i datum prijema avansa;
5) iznos avansne uplate.
U konačnom računu za promet dobara i usluga za koji
primalac avansne uplate nije poreski dužnik u skladu sa Zakonom, ukupan
iznos naknade umanjuje se za iznose avansnih uplata.
Izuzetno od stava 2. ovog člana, ako posle avansnog plaćanja  
  dođe do promene poreskog dužnika u skladu sa Zakonom, obveznik  
  PDV koji je izvršio promet dobara, odnosno usluga izdaje račun za taj promet u kojem iskazuje ukupan iznos osnovice i iznos  
  PDV, a primalac dobara, odnosno usluga vrši ispravku obračunatog PDV i PDV koji je odbijen kao prethodni porez po osnovu  
datog avansa.
Član 190
U slučaju avansnog plaćanja za promet dobara i usluga
za koji je propisano poresko oslobođenje sa pravom na odbitak
prethodnog poreza, za promet dobara i usluga za koji je propisano poresko
oslobođenje bez prava na odbitak prethodnog poreza i za promet dobara i
usluga koji ne podleže oporezivanju, a za koji se izdaje račun u skladu
sa ovim pravilnikom, obveznik PDV koji prima avansnu uplatu izdaje
račun koji sadrži sledeće podatke:
1) naziv, adresu i PIB obveznika - izdavaoca računa;
2) mesto i datum izdavanja i redni broj računa;
3) naziv, adresu i PIB obveznika - primaoca računa;
4) osnov za avansno plaćanje;
5) iznos avansne uplate;
6) napomenu o odredbi Zakona na osnovu koje nije obračunat PDV.
Član 191
Obveznik PDV izdaje račun za promet investicionog
zlata nezavisno od toga da li taj promet vrši obvezniku PDV ili licu
koje nije obveznik PDV, pravnom licu, preduzetniku ili fizičkom licu
koje ne obavlja registrovanu delatnost, domaćem ili stranom licu.
Račun za promet investicionog zlata, za koji ne postoji obaveza obračunavanja PDV u skladu sa Zakonom, sadrži:
1) naziv, adresu i PIB obveznika PDV koji vrši promet investicionog zlata;
2) mesto i datum izdavanja i redni broj računa;
3) naziv, odnosno ime i prezime, adresu i PIB,
odnosno JMBG, odnosno identifikacioni broj stranog lica (poreski
identifikacioni broj, odnosno identifikacioni broj naveden u dokumentu
za identifikaciju) lica kojem se vrši promet investicionog zlata;
4) vrstu (poluga, pločica ili novčić), količinu i
opis investicionog zlata (za poluge i pločice - masa, stepen finoće,
kao i naziv proizvođača i serijski broj ako postoji, a za novčiće -
država porekla i stepen finoće);
5) datum prometa, odnosno datum primljenog avansa;
6) iznos naknade, odnosno iznos naplaćenog avansa;
7) napomenu da se na promet investicionog zlata ne obračunava PDV u skladu sa članom 36b Zakona.
Račun za promet investicionog zlata, za koji obavezu
obračunavanja PDV u skladu sa Zakonom ima obveznik PDV kojem je izvršen
promet investicionog zlata, sadrži:
1) naziv, adresu i PIB obveznika PDV koji vrši promet investicionog zlata;
2) mesto i datum izdavanja i redni broj računa;
3) naziv, odnosno ime i prezime, adresu i PIB, odnosno JMBG, obveznika PDV kojem se vrši promet investicionog zlata;
4) vrstu (poluga, pločica ili novčić), količinu i
opis investicionog zlata (za poluge i pločice - masa, stepen finoće,
kao i naziv proizvođača i serijski broj ako postoji, a za novčiće -
država porekla i stepen finoće);
5) datum prometa, odnosno datum primljenog avansa;
6) iznos naknade, odnosno iznos naplaćenog avansa;
7) napomenu da obveznik PDV koji vrši promet
investicionog zlata ne obračunava PDV, već da obavezu obračunavanja PDV
za taj promet ima obveznik PDV kojem je izvršen promet investicionog
zlata, u skladu sa članom 36b stav 6. Zakona.
Član 191a
Obveznik PDV može da izda jedan račun za više prometa dobara i usluga izvršenih jednom licu istog dana, odnosno ako je istog dana za sve promete nastala poreska obaveza u skladu sa Zakonom, osim ako ovim pravilnikom nije drukčije uređeno.
Član 191b
Za promet objekata, ekonomski deljivih celina u okviru objekata i vlasničkih udela na tim dobrima izdaje se poseban račun.
U računu iz stava 1. ovog člana mogu biti iskazani podaci o prometu jednog dobra ili više dobara iz stava 1. ovog člana, nezavisno od toga da li postoji obaveza obračunavanja PDV, stope PDV po kojoj se obračunava PDV i da li je poreski dužnik isporučilac ili primalac dobara u skladu sa Zakonom.
Član 192
Obveznik PDV može da izda jedan račun, uključujući i elektronsku fakturu, za više pojedinačnih isporuka dobara ili usluga izvršenih jednom licu različitih dana u poreskom periodu, pod uslovom da u svojoj evidenciji obezbedi podatke od značaja za obračunavanje i plaćanje PDV (datum prometa dobara ili usluga, vrsta i količina isporučenih dobara ili vrsta i obim usluga, iznos osnovice, poreska stopa koja se primenjuje, iznos PDV i napomena o poreskom oslobođenju).
Račun iz stava 1. ovog člana izdaje se za poreski period ili vremenski period kraći od poreskog perioda u jednom poreskom periodu.
U računu koji se izdaje za:
1) poreski period, kao podatak o datumu prometa navodi se podatak o poslednjem danu tog poreskog perioda;
2) vremenski period kraći od poreskog perioda u jednom poreskom periodu, kao podatak o datumu prometa navodi se podatak o poslednjem danu tog vremenskog perioda.
Član 193
U računu za promet usluga, kao podatak o vrsti usluge
može da se iskaže podatak o odredbi ugovora u kojoj je navedena,
odnosno u kojoj su navedene vrste usluga koje se pružaju.
Član 194
Kada obveznik PDV, pored naknade za promet dobara i
usluga, naplaćuje i novčana sredstva u ime i za račun drugog lica, u
računu koji izdaje za taj promet dobara i usluga iskazuje i podatak o
iznosu novčanih sredstava koja naplaćuje u ime i za račun drugog lica.
Član 195
U računu koji u ime i za račun obveznika PDV -
stranog lica izdaje poreski punomoćnik iz člana 10a Zakona, kao podatak
o PIB-u iz člana 42. stav 4. tačka 1) Zakona navodi se PIB, odnosno EBS
koji je stranom licu dodeljen u Republici Srbiji.
U računu iz stava 1. ovog člana navode se i podaci o poreskom punomoćniku, i to o:
1) nazivu, odnosno imenu i prezimenu punomoćnika;
2) adresi sedišta, odnosno prebivališta punomoćnika;
3) PIB-u, odnosno JMBG-u punomoćnika.
Član 196
Po osnovu prometa dobara i usluga za koji postoji obaveza obračunavanja PDV, koji u Republici Srbiji vrši strano lice koje nije obveznik PDV, odnosno obveznik PDV koji za taj promet nije poreski dužnik u skladu sa Zakonom, primalac dobara i usluga, kao poreski dužnik, sačinjava interni račun: interni račun - strano lice, odnosno interni račun - obveznik PDV.
Interni račun iz stava 1. ovog člana sačinjava se zaključno sa 10. danom kalendarskog meseca po isteku poreskog perioda u kojem je došlo do:
1) prometa dobara i usluga;
2) povećanja naknade za promet dobara i usluga;
3) izdavanja računa kod usluga iz člana 5. stav 3. tačka 1) Zakona, usluga neposredno povezanih sa tim uslugama, kao i usluga tehničke podrške prilikom korišćenja softvera, hardvera i druge opreme na određeni vremenski period;
4) plaćanja avansa;
5) smanjenja naknade za promet dobara i usluga;
6) smanjenja avansa.
Izuzetno od stava 2. tačka 3) ovog člana, ako dan kada je strano lice izdalo račun i dan kada je poreski dužnik primio račun nisu u istom poreskom periodu, poreski dužnik sačinjava interni račun - strano lice u roku od osam dana od dana isteka poreskog perioda u kojem je primio račun stranog lica.
Interni račun iz stava 1. ovog člana naročito sadrži sledeće podatke:
1) naziv, adresu i PIB lica koje sačinjava interni račun;
2) datum sačinjavanja i redni broj internog računa;
3) broj povezanog internog računa (npr. broj internog računa za avans ako se sačinjava interni račun za promet);
4) naziv, adresu i PIB, odnosno drugi poreski broj isporučioca dobara, odnosno pružaoca usluga;
5) datum nastanka poreske obaveze, odnosno datum smanjenja naknade ili avansa;
6) opis;
7) poresku osnovicu;
8) poresku stopu koja se primenjuje;
9) iznos PDV.
Za promet objekata, ekonomski deljivih celina u okviru objekata i vlasničkih udela na tim dobrima iz stava 1. ovog člana sačinjava se poseban interni račun.
U internom računu iz stava 5. ovog člana mogu biti iskazani podaci o prometu jednog dobra ili više dobara iz stava 5. ovog člana.
Ako je interni račun iz stava 1. ovog člana sačinjen posle 10. dana kalendarskog meseca po isteku poreskog perioda iz stava 2. ovog člana, pravo na odbitak prethodnog poreza propisano Zakonom može se ostvariti za poreski period u kojem je interni račun sačinjen, u skladu sa Zakonom.
Član 197
Ako se naknada za promet dobara, odnosno usluga
naplaćuje u stranoj valuti, iznos osnovice i iznos PDV, odnosno iznos
naknade za pojedinačne promete dobara, odnosno usluga može biti iskazan
u stranoj valuti, a podatak o ukupnom iznosu osnovice i ukupnom iznosu
PDV, odnosno ukupnom iznosu naknade mora biti iskazan u dinarima.
Član 198
Fiskalni isečak koji je izdao obveznik PDV, u skladu
sa propisom kojim se uređuju fiskalne kase, ne smatra se računom u
smislu člana 28. stav 2. tačka 1) Zakona.
Na zahtev kupca dobara, odnosno korisnika usluga,
obveznik koji je evidentirao promet dobara i usluga preko fiskalne kase
dužan je da, uz fiskalni isečak, odnosno fiskalni račun izdat u skladu
sa propisima kojima se uređuju fiskalne kase, izda i račun koji sadrži
podatke iz člana 42. stav 4. Zakona, ako ovim pravilnikom nije drukčije
propisano.
Račun iz stava 2. ovog člana sadrži i podatak o broju fiskalnog isečka, odnosno fiskalnog računa.
Fiskalni račun koji izdaje obveznik PDV koji
evidentira promet dobara i usluga preko elektronskog fiskalnog uređaja,
u skladu sa propisima kojima se uređuje fiskalizacija, smatra se
računom u smislu Zakona.
Izuzetno od stava 4. ovog člana, ako:
1) je za promet dobara i usluga, za koji se izdaje
fiskalni račun u skladu sa propisima kojima se uređuje fiskalizacija,
izvršeno avansno plaćanje:
(1) u potpunosti, taj fiskalni račun ne smatra se računom u smislu Zakona;
(2) delimično, taj fiskalni račun ne smatra se računom u smislu Zakona u delu plaćenog avansa;
2) se promet dobara i usluga vrši imaocu korporacijske kartice, fiskalni račun za taj promet, koji se izdaje u skladu sa propisima kojima se uređuje fiskalizacija, ne smatra se računom u smislu Zakona, ukoliko je za navedeni promet izdata elektronska faktura i fiskalni račun Promet Refundacija u skladu sa propisima kojima se uređuje fiskalizacija;
3) je za promet za koji je izdat fiskalni račun izdata elektronska faktura na zahtev subjekta javnog sektora u skladu sa ovim pravilnikom, svi fiskalni računi koji su izdati u vezi sa tim prometom ne smatraju se računima u smislu Zakona i ovog pravilnika.
Korporacijskom karticom iz stava 5. tačka 2) ovog člana  
  smatra se instrument izdat od strane isporučioca dobara, odnosno pružaoca usluga, koji služi za utvrđivanje novčanih obaveza  
primaoca dobara, odnosno usluga prema izdavaocu.
Ako je za promet dobara i usluga izdat fiskalni račun
u skladu sa propisima kojima se uređuje fiskalizacija, koji se smatra
računom u skladu sa Zakonom, obveznik PDV može da izda i račun u kojem
ne iskazuje podatke iz člana 42. stav 4. tač 6)-10) Zakona, već
isključivo podatak o ukupnom iznosu naknade za taj promet.
Račun iz stava 7. ovog člana sadrži i podatak o broju fiskalnog računa.
Račun obveznika PDV za promet dobara i usluga izvršen
imaocu korporacijske kartice u određenom periodu, za koji su u skladu
sa propisima kojima se uređuje fiskalizacija izdati fiskalni računi i
fiskalni račun Promet Refundacija koji se odnose na sve promete
za koje je izdat račun u skladu sa Zakonom, smatra se primljenim
poslednjeg dana perioda na koji se taj račun odnosi.
Ako je za promet dobara i usluga izdata elektronska faktura i fiskalni račun Promet Refundacija u skladu sa stavom 5. tačka 2) ovog člana, smatra se da je fiskalni račun Promet Refundacija izdat poslednjeg dana perioda za koji je izdata elektronska faktura.
Član 198a
Za promet dobara i usluga za koji je izdat fiskalni
račun u skladu sa propisima kojima se uređuje fiskalizacija, obveznik
PDV na zahtev subjekta javnog sektora određenog propisima kojima se
uređuje elektronsko fakturisanje izdaje elektronsku fakturu u skladu sa
tim propisima.
Zahtev iz stava 1. ovog člana naročito sadrži:
1) broj fiskalnog računa iz stava 1. ovog člana;
2) izjavu subjekta javnog sektora da PDV iskazan u
fiskalnom računu iz stava 1. ovog člana nije korišćen kao prethodni
porez, odnosno da je izvršena ispravka odbitka prethodnog poreza.
Ako je za promet dobara i usluga izdata elektronska faktura i fiskalni račun Promet Refundacija u skladu sa članom 198. stav 5. tačka 3) ovog pravilnika, smatra se da je fiskalni račun Promet Refundacija izdat poslednjeg dana perioda za koji je izdata elektronska faktura.
Član 199
Računom, u smislu člana 28. stav 2. tačka 1) Zakona,
ne smatra se interni račun za isporuke dobara i usluga između poslovnih
celina istog obveznika PDV.
Član 200
Kada obveznik PDV potražuje novčana sredstva koja ne
predstavljaju naknadu za promet dobara i usluga, ne izdaje račun iz
člana 42. Zakona po tom osnovu, osim u slučaju kada postoji obaveza
izdavanja elektronske fakture.
Član 201
Računom, u smislu člana 28. stav 2. tačka 1) Zakona,
ne smatra se dokument izdat pre nastanka poreske obaveze u skladu sa
članom 16. Zakona.
Član 202
Obveznik PDV koji izvrši prenos višenamenskog
vrednosnog vaučera u skladu sa Zakonom, ne izdaje račun iz člana 42.
Zakona, osim u slučaju kada postoji obaveza izdavanja elektronske
fakture.
Član 202a
Ako se uz račun dostavlja dokument koji predstavlja prilog 
tom računu, taj dokument ne smatra se računom po osnovu kojeg nastaje poreska obaveza niti pravo na odbitak prethodnog poreza.
Član 202b
Obveznik PDV može da stornira račun za promet dobara i usluga, dokument o povećanju, odnosno smanjenju naknade za promet dobara i usluga, avansni račun, dokument o smanjenju avansa, kao i interni račun iz člana 196. ovog pravilnika.
XXVII PRIJAVA ZA EVIDENTIRANJE OBVEZNIKA PDV I POSTUPAK EVIDENTIRANJA
Član 203
Prijava za evidentiranje obveznika PDV (u daljem
tekstu: evidenciona prijava) podnosi se Poreskoj upravi u elektronskom
obliku preko portala Poreske uprave.
Lice koje se registruje za obavljanje delatnosti kod
Agencije za privredne registre može da, prilikom podnošenja
registracione prijave za registraciju osnivanja subjekata i
registraciju subjekata u jedinstveni registar poreskih obveznika u
skladu sa pravilnikom kojim se uređuje dodela poreskog identifikacionog
broja pravnim licima, preduzetnicima i drugim subjektima za čiju je
registraciju nadležna Agencija za privredne registre, podnese
evidencionu prijavu Poreskoj upravi preko Agencije za privredne
registre.
Član 204
Evidenciona prijava podnosi se na Obrascu EPPDV -
Prijava za evidentiranje obveznika poreza na dodatu vrednost, koji je
odštampan uz ovaj pravilnik i čini njegov sastavni deo.
Izuzetno od stava 1. ovog člana, lice iz člana 203.
stav 2. ovog pravilnika podnosi evidencionu prijavu na Obrascu JRPPS -
Jedinstvena registraciona prijava osnivanja pravnih lica i drugih
subjekata i registracije u jedinstveni registar poreskih obveznika koji
je propisan pravilnikom kojim se uređuje dodela poreskog
identifikacionog broja pravnim licima, preduzetnicima i drugim
subjektima za čiju je registraciju nadležna Agencija za privredne
registre.
Član 205
Obrazac EPPDV sadrži podatke o licu koje se
evidentira za obavezu plaćanja PDV (u daljem tekstu: podnosilac
evidencione prijave), i to:
1) za identifikaciju;
2) o obavljanju delatnosti;
3) o računu u banci;
4) o poreskom punomoćniku.
Član 206
U delu 1. Obrasca EPPDV, koji se odnosi na podatke za identifikaciju podnosioca evidencione prijave, iskazuje se:
1) pod rednim brojem 1.1. - poreski identifikacioni
broj (PIB) iz potvrde o dodeljenom PIB-u i izvršenoj registraciji,
odnosno iz Obrasca REG - Potvrda o izvršenoj registraciji - popunjavaju
pravna lica, preduzetnici i stalne poslovne jedinice stranog lica, a za
otvoreni investicioni fond, odnosno alternativni investicioni fond,
koji nema svojstvo pravnog lica, a koji je upisan u odgovarajući
registar u skladu sa zakonom, društvo za upravljanje koje upravlja tim
fondom;
2) pod rednim brojem 1.2. - jedinstveni matični broj
građana (JMBG) iz Obrasca - Lična karta, izdatog od nadležnog organa,
odnosno evidencioni broj za strance (EBS) koji je dodelio nadležni
organ Republike Srbije - popunjavaju poljoprivrednici i druga fizička
lica;
3) pod rednim brojem 1.3. - matični broj lica
(pravnog lica, preduzetnika, odnosno stalne poslovne jedinice stranog
lica) iz Registra jedinica razvrstavanja, odnosno registarski broj pod
kojim je otvoreni investicioni fond, odnosno alternativni investicioni
fond, koji nema svojstvo pravnog lica, upisan u odgovarajući registar u
skladu sa zakonom - popunjavaju pravna lica, preduzetnici i stalne
poslovne jedinice stranog lica, a za otvoreni investicioni fond,
odnosno alternativni investicioni fond, koji nema svojstvo pravnog
lica, a koji je upisan u odgovarajući registar u skladu sa zakonom,
društvo za upravljanje koje upravlja tim fondom;
4) pod rednim brojem 1.4. - firma (puna oznaka), u
obliku u kome je navedena u statutu, odnosno registrovana kod organa
nadležnog za registraciju - popunjavaju pravna lica, preduzetnici i
stalne poslovne jedinice stranog lica, a za otvoreni investicioni fond,
odnosno alternativni investicioni fond, koji nema svojstvo pravnog
lica, a koji je upisan u odgovarajući registar u skladu sa zakonom,
društvo za upravljanje koje upravlja tim fondom;
5) pod rednim brojem 1.5. - firma (skraćena oznaka),
u obliku u kome je navedena u statutu, odnosno registrovana kod organa
nadležnog za registraciju - popunjavaju pravna lica, preduzetnici i
stalne poslovne jedinice stranog lica, a za otvoreni investicioni fond,
odnosno alternativni investicioni fond, koji nema svojstvo pravnog
lica, a koji je upisan u odgovarajući registar u skladu sa zakonom,
društvo za upravljanje koje upravlja tim fondom;
6) pod rednim brojem 1.6. - ime i prezime podnosioca evidencione prijave - popunjavaju poljoprivrednici i druga fizička lica;
7) pod rednim brojem 1.7. - podaci o sedištu, odnosno prebivalištu - popunjava podnosilac evidencione prijave, i to:
(1) pod rednim brojem 1.7.1. - država u kojoj je sedište, odnosno prebivalište podnosioca evidencione prijave,
(2) pod rednim brojem 1.7.2. - opština u kojoj je sedište, odnosno prebivalište podnosioca evidencione prijave,
(3) pod rednim brojem 1.7.3. - mesto u kojem je sedište, odnosno prebivalište podnosioca evidencione prijave,
(4) pod rednim brojem 1.7.4. - naziv ulice u kojoj je sedište, odnosno prebivalište podnosioca evidencione prijave,
(5) pod rednim brojem 1.7.5. - kućni broj
(broj i slovo, ukoliko postoji slovna oznaka uz broj) u ulici u kojoj
je sedište, odnosno prebivalište podnosioca evidencione prijave,
(6) pod rednim brojem 1.7.6. - sprat, broj
stana i slovo (ukoliko postoji slovna oznaka uz broj) stana u kojem je
sedište, odnosno prebivalište podnosioca evidencione prijave,
(7) pod rednim brojem 1.7.7. - broj telefona u sedištu, odnosno prebivalištu podnosioca evidencione prijave,
(8) pod rednim brojem 1.7.8. - elektronska adresa podnosioca evidencione prijave.
Podaci pod red. br. 1.3, 1.4. i 1.5. nisu obavezni za
podnosioca evidencione prijave koji tim podacima u skladu sa zakonom ne
raspolaže.
U delu 2. Obrasca EPPDV, koji se odnosi na podatke o obavljanju delatnosti, unosi se:
1) pod rednim brojem 2.1. - šifre i nazivi delatnosti
za koje podnosilac evidencione prijave procenjuje da će u narednom
periodu po osnovu obavljanja tih delatnosti ostvariti najveći promet i
procenat učešća tih delatnosti u prometu dobara i usluga koji će biti
izvršen u Republici Srbiji i inostranstvu, sa pravom i bez prava na
odbitak prethodnog poreza;
2) pod rednim brojem 2.2. - datum početka obavljanja delatnosti koja podleže PDV (PDV aktivnosti);
3) pod rednim brojem 2.3. - iznos ukupnog prometa,
bez PDV, u prethodnih 12 meseci - popunjavaju podnosioci evidencione
prijave koji su obavljali delatnost u tom ili kraćem periodu;
4) pod rednim brojem 2.4. - iznos očekivanog ukupnog prometa, bez PDV, u narednih 12 meseci.
Ukupnim prometom, bez PDV, iz stava 3. tač. 3) i 4)
ovog člana smatra se ukupan promet utvrđen u skladu sa članom 33. stav
6. Zakona.
U delu 3. Obrasca EPPDV, koji se odnosi na podatke o
računu u banci, unose se podaci o mestu u kome se nalazi banka, nazivu
banke kod koje podnosilac evidencione prijave ima račun i broju računa
u toj banci, na koji će nadležni poreski organ vršiti povraćaj PDV.
U delu 4. Obrasca EPPDV, koji se odnosi na podatke o poreskom punomoćniku stranog lica, unose se:
1) pod rednim brojem 4.1. - poreski identifikacioni
broj (PIB), odnosno jedinstveni matični broj građana (JMBG) poreskog
punomoćnika;
2) pod rednim brojem 4.2. - naziv poreskog punomoćnika;
3) pod rednim brojem 4.3. - ime i prezime poreskog punomoćnika;
4) pod rednim brojem 4.4. - broj telefona poreskog punomoćnika;
5) pod rednim brojem 4.5. - elektronska adresa poreskog punomoćnika.
Član 207
Poreska uprava izdaje potvrdu o izvršenom
evidentiranju za PDV na Obrascu PEPDV - Potvrda o izvršenom
evidentiranju za PDV, koji je odštampan uz ovaj pravilnik i čini njegov
sastavni deo.
Potvrda iz stava 1. ovog člana dostavlja se u elektronskom obliku preko portala Poreske uprave.
Član 208
Ako se nakon podnošenja evidencione prijave promene
podaci iskazani u evidencionoj prijavi, a koji su od značaja za
oporezivanje, obveznik PDV obaveštava Poresku upravu o nastalim
promenama u elektronskom obliku preko portala Poreske uprave.
Podacima od značaja za oporezivanje iz stava 1. ovog
člana smatraju se podaci o identifikaciji podnosioca evidencione
prijave, iznosu ukupnog prometa, bez PDV, kao i podaci o poreskom
punomoćniku.
Obveznik PDV obaveštava Poresku upravu o promeni
iznosa ukupnog prometa, bez PDV, u slučaju kada zbog promene tog iznosa
dolazi do promene poreskog perioda, u elektronskom obliku preko portala
Poreske uprave.
XXVIII OBLIK, SADRŽINA I NAČIN VOĐENJA EVIDENCIJE O PDV
Član 209
Obveznik PDV je dužan da, saglasno članu 46. stav 1.
Zakona, radi pravilnog obračunavanja i plaćanja PDV, vodi evidenciju na
način koji omogućava kontrolu obračunavanja i plaćanja PDV u svakom
poreskom periodu.
Obveznik PDV je dužan da u evidenciji iz stava 1.
ovog člana (u daljem tekstu: evidencija) obezbedi podatke o
transakcijama, aktivnostima, odnosno drugim poslovnim promenama, a
naročito podatke koji se odnose na promet dobara i usluga koji je
obveznik PDV izvršio, odnosno koji mu je izvršen, računima ili drugim
dokumentima koja služe kao računi u skladu sa Zakonom (u daljem tekstu:
račun), odnosno dokumentima kojima se potvrđuje poslovna promena (npr.
ugovor o osiguranju, ugovor o zakupu zaključen sa fizičkim licem,
ugovor o autorskom delu, ugovor o delu itd.), kao i druge podatke od
značaja za pravilno obračunavanje PDV.
Podacima iz stava 2. ovog člana smatraju se podaci o:
1) broju i datumu izdavanja računa;
2) broju i datumu izdavanja primljenog računa;
3) iznosu naknade, osnovice, odnosno vrednosti dobara i usluga, po vrstama prometa;
4) nastanku obaveze obračunavanja PDV, poreskoj stopi
i obračunatom PDV za promet za koji je obveznik PDV u svojstvu
isporučioca dobara ili usluga, odnosno primaoca dobara ili usluga
poreski dužnik u skladu sa Zakonom;
5) iznosu PDV koji se može odbiti kao prethodni porez;
6) iznosu PDV koji se ne može odbiti kao prethodni porez;
7) poreskoj obavezi;
8) drugi podaci od značaja za pravilno obračunavanje i plaćanje PDV.
Vrste prometa iz stava 3. tačka 3) ovog člana su
promet za koji je propisano poresko oslobođenje sa pravom na odbitak
prethodnog poreza, promet za koji je propisano poresko oslobođenje bez
prava na odbitak prethodnog poreza, promet koji se oporezuje po opštoj
stopi PDV, promet koji se oporezuje po posebnoj stopi PDV, promet za
koji se smatra da nije izvršen u skladu sa čl. 6. i 6a Zakona i promet
izvršen van Republike Srbije.
Prometom izvršenim van Republike Srbije iz stava 4.
ovog člana, a u smislu ovog pravilnika, smatra se promet dobara i
usluga čije je mesto prometa van Republike Srbije, u skladu sa čl. 11.
i 12. Zakona.
Podaci o prometu dobara i usluga iz stava 2. ovog
člana odnose se na promet dobara i usluga koji se vrši uz naknadu, osim
ako ovim pravilnikom nije drukčije uređeno.
Član 210
Podaci iz člana 209. ovog pravilnika evidentiraju se
na osnovu izvršenih transakcija, aktivnosti, odnosno drugih poslovnih
promena, osim ako ovim pravilnikom nije drukčije propisano.
Podaci o prometu dobara i usluga koji je obvezniku
PDV izvršio drugi obveznik PDV ili lice koje nije obveznik PDV (strano
ili domaće lice), uključujući i podatke o izmeni naknade, osnovice,
odnosno vrednosti tog prometa, evidentiraju se na osnovu računa o
izvršenom prometu, izmeni naknade, osnovice, odnosno vrednosti tog
prometa, odnosno drugog dokumenta kojim se dokazuje poslovna promena,
osim podataka o:
1) prometu dobara i usluga za koji je poreski dužnik u skladu sa Zakonom i izmeni osnovice, odnosno vrednosti tog prometa;
2) plaćenom avansu i smanjenju avansa, bez PDV, nezavisno od vrste prometa;
3) smanjenju osnovice i ispravci - smanjenju PDV po
osnovu izmene - smanjenja osnovice za nabavljena dobra, odnosno
primljene usluge, uključujući i po osnovu smanjenja avansa za promet za koji nije poreski dužnik u skladu sa
Zakonom.
Podacima za koje ne postoji obaveza evidentiranja u
skladu sa ovim pravilnikom smatraju se podaci o zaradama, odnosno
platama lica u radnom odnosu kod obveznika PDV, prometu dobara, odnosno
usluga koji se vrši bez naknade, a koji se ne izjednačava sa prometom
uz naknadu,  kamatama zbog
neblagovremenog plaćanja, naknadi štete, novčanim donacijama,
troškovima po osnovu računa koji ne glase na obveznika PDV i drugi
podaci koji nisu od značaja za pravilno obračunavanje i plaćanje PDV.
Član 211
Evidencija se vodi kao opšta evidencija i kao posebne evidencije.
Član 212
U opštoj evidenciji obveznik PDV evidentira podatke iz člana 209. ovog pravilnika, a koji se odnose na:
1) promet dobara i usluga za koji je propisano poresko oslobođenje sa pravom na odbitak prethodnog poreza;
2) promet dobara i usluga za koji je propisano poresko oslobođenje bez prava na odbitak prethodnog poreza;
3) oporezivi promet dobara i usluga i obračunati PDV;
4) obračunati PDV za promet drugog lica;
5) posebne postupke oporezivanja turističkih agencija i polovnih dobara, umetničkih dela, kolekcionarskih dobara i antikviteta;
6) uvoz dobara stavljenih u slobodan promet u skladu sa carinskim propisima;
7) nabavku dobara i usluga od poljoprivrednika;
8) nabavku dobara i usluga, osim nabavke dobara i usluga od poljoprivrednika;
8a) iznos PDV koji se može, odnosno koji se ne može odbiti kao prethodni porez;
8b) ispravke odbitka prethodnog poreza - povećanje, odnosno smanjenje;
9) promet dobara i usluga izvršen van Republike Srbije i drugi promet koji ne podleže PDV.
Izuzetno od stava 1. ovog člana, u opštoj evidenciji:
1) obveznika PDV - stranog lica evidentiraju se
podaci koji se odnose na promet dobara i usluga koji obveznik PDV -
strano lice vrši u Republici Srbiji, odnosno koji je obvezniku PDV -

stranom licu izvršen u Republici Srbiji, kao i na uvoz dobara koja su
stavljena u slobodan promet u skladu sa carinskim propisima;
2) obveznika PDV sa sedištem u Republici Srbiji ne
evidentiraju se podaci koji se odnose na promete dobara i usluga koji
su izvršile njegove poslovne jedinice, odnosno koji su izvršeni
njegovim poslovnim jedinicama registrovanim van Republike Srbije.
Podaci iz stava 1. tač. 3), 4), 5), 6), 8) i 8a) ovog člana evidentiraju se odvojeno po poreskim stopama.
Član 213
Evidencija iz člana 212. stav 1. tačka 1) ovog
pravilnika, koja se odnosi na promet dobara i usluga za koji je
propisano poresko oslobođenje sa pravom na odbitak prethodnog poreza,
sadrži podatke o:
1) prometu dobara koja se otpremaju u inostranstvo iz
člana 24. stav 1. tač. 2) i 3) Zakona, uključujući i podatke o
povećanju, odnosno smanjenju naknade za taj promet;
2) prometu dobara koja se otpremaju na teritoriju
Autonomne pokrajine Kosovo i Metohija u skladu sa uredbom kojom se
uređuje izvršavanje Zakona o porezu na dodatu vrednost na teritoriji
Autonomne pokrajine Kosovo i Metohija za vreme važenja Rezolucije
Saveta bezbednosti OUN broj 1244 (u daljem tekstu: Uredba), uključujući
i podatke o povećanju, odnosno smanjenju naknade za taj promet;
3) prometu dobara koja se unose u slobodnu zonu i
prometu dobara i usluga u slobodnoj zoni iz člana 24. stav 1. tač. 5) i
5a) Zakona, uključujući i podatke o povećanju, odnosno smanjenju
naknade za taj promet;
4) prometu dobara i usluga iz člana 24. Zakona, osim
iz tač. 1)-3) ovog člana, uključujući i podatke o prometu investicionog
zlata i prometu usluga posredovanja kod prometa investicionog zlata na
koji se ne obračunava PDV u skladu sa Zakonom, kao i podatke o
povećanju, odnosno smanjenju naknade za taj promet;
5) prometu dobara i usluga bez naknade;
6) naknadi ili delu naknade naplaćenom pre izvršenog prometa (avans).
Član 214
Evidencija iz člana 212. stav 1. tačka 2) ovog
pravilnika, koja se odnosi na promet dobara i usluga za koji je
propisano poresko oslobođenje bez prava na odbitak prethodnog poreza,
sadrži podatke o:
1) prometu novca i kapitala iz člana 25. stav 1.
Zakona, uključujući i podatke o povećanju, odnosno smanjenju naknade za
taj promet;
2) prometu zemljišta i davanja u zakup zemljišta iz
člana 25. stav 2. tačka 2) Zakona, uključujući i podatke o povećanju,
odnosno smanjenju naknade za taj promet;
3) prometu objekata, ekonomski deljivih celina u
okviru objekata i vlasničkih udela na tim dobrima iz člana 25. stav 2.
tačka 3) Zakona, uključujući i podatke o povećanju, odnosno smanjenju
naknade za taj promet;
4) prometu dobara i usluga iz člana 25. Zakona, osim
iz tač. 1)-3) ovog stava, uključujući i podatke o povećanju, odnosno
smanjenju naknade za taj promet;
5) prometu dobara i usluga bez naknade;
6) naknadi ili delu naknade naplaćenom pre izvršenog prometa (avans).
Objektima i ekonomski deljivim celinama u okviru
objekata iz stava 1. tačka 3) ovog člana smatraju se dobra utvrđena
odredbama člana 133. ovog pravilnika.
Član 215
Evidencija iz člana 212. stav 1. tačka 3) ovog
pravilnika, koja se odnosi na oporezivi promet dobara i usluga i
obračunati PDV, sadrži podatke o:
1) prvom prenosu prava raspolaganja na novoizgrađenim
građevinskim objektima, ekonomski deljivim celinama u okviru
novoizgrađenih građevinskih objekata i vlasničkim udelima na tim
dobrima, za koji je poreski dužnik obveznik PDV koji vrši taj promet;
2) prometu za koji je poreski dužnik obveznik PDV koji vrši taj promet, osim iz tačke 1) ovog člana;
3) prenosu prava raspolaganja na građevinskim objektima za koji obveznik PDV koji vrši taj promet nije poreski dužnik;
4) prometu za koji obveznik PDV koji vrši taj promet nije poreski dužnik, osim iz tačke 3) ovog člana;
5) povećanju osnovice, odnosno PDV;
6) smanjenju osnovice, odnosno PDV;
7) prometu dobara i usluga bez naknade;
8) naknadi ili delu naknade koji je naplaćen pre izvršenog prometa i PDV po tom osnovu (avans).
Član 216
Evidencija iz člana 212. stav 1. tačka 4) ovog
pravilnika, koja se odnosi na obračunati PDV za promet drugog lica,
sadrži podatke o:
1) PDV za prenos prava raspolaganja na građevinskim
objektima, ekonomski deljivim celinama u okviru građevinskih objekata i
vlasničkim udelima na tim dobrima, za koji je poreski dužnik obveznik
PDV - primalac dobara;
2) PDV za promet dobara i usluga koji u Republici
Srbiji vrši strano lice koje nije obveznik PDV, za koji je poreski
dužnik obveznik PDV - primalac dobara i usluga;
3) PDV za promet dobara i usluga za koji je poreski
dužnik obveznik PDV - primalac dobara i usluga, osim iz tač. 1) i 2)
ovog člana, uključujući i PDV obračunat u skladu sa članom 10. stav 4.
Zakona;
4) povećanju obračunatog PDV;
5) smanjenju obračunatog PDV;
6) PDV za promet dobara i usluga bez naknade;
7) PDV po osnovu naknade ili dela naknade koji je plaćen pre izvršenog prometa (avans).
Član 217
Evidencija iz člana 212. stav 1. tačka 5) ovog
pravilnika, koja se odnosi na poseban postupak oporezivanja turističkih
agencija u skladu sa članom 35. Zakona, sadrži najmanje sledeće
podatke:
1) iznos ukupne naknade koju plaća putnik za izvršeni
promet turističkih usluga, uključujući i povećanje, odnosno smanjenje
te naknade;
2) iznos primljenog avansa za turističke usluge, kao i iznos smanjenja avansa;
3) iznos stvarnih troškova koji obveznik plaća za
prethodne turističke usluge, uključujući i povećanje, odnosno smanjenje
tih troškova;
4) poresku osnovicu za promet, odnosno po osnovu avansa;
5) obračunati PDV za promet, odnosno po osnovu avansa.
Evidencija iz člana 212. stav 1. tačka 5) ovog
pravilnika, koja se odnosi na poseban postupak oporezivanja polovnih
dobara, umetničkih dela, kolekcionarskih dobara i antikviteta u skladu
sa članom 36. Zakona, sadrži najmanje sledeće podatke:
1) iznos prodajne cene dobra, uključujući i povećanje, odnosno smanjenje te cene;
2) iznos primljenog avansa za dobra, kao i iznos smanjenja avansa;
3) iznos nabavne cene dobra, uključujući i povećanje, odnosno smanjenje te cene;
4) poresku osnovicu za promet, odnosno po osnovu avansa;
5) obračunati PDV za promet, odnosno po osnovu avansa.
Član 218
Evidencija iz člana 212. stav 1. tačka 6) ovog
pravilnika, koja se odnosi na uvoz dobara stavljenih u slobodan promet
u skladu sa carinskim propisima, sadrži podatke o:
1) vrednosti dobara stavljenih u slobodan promet u
skladu sa carinskim propisima za čiji je uvoz propisano poresko
oslobođenje, uključujući i povećanje, odnosno smanjenje vrednosti tih
dobara;
2) uvozu dobara stavljenih u slobodan promet u skladu sa carinskim propisima na koji se plaća PDV, i to:
(1) osnovici za obračunavanje PDV za uvoz dobara,
(2) povećanju osnovice za uvoz dobara,
(3) smanjenju osnovice za uvoz dobara;
3) ukupnom PDV plaćenom pri uvozu dobara.
4)
(brisana)
Član 219
Evidencija iz člana 212. stav 1. tačka 7) ovog
pravilnika, koja se odnosi na nabavku dobara i usluga od
poljoprivrednika iz člana 34. Zakona (u daljem tekstu:
poljoprivrednik), sadrži podatke o:
1) vrednosti primljenih dobara i usluga, uključujući i povećanje, odnosno smanjenje te vrednosti, bez PDV nadoknade;
2) vrednosti plaćenih dobara i usluga, bez PDV nadoknade;
3) plaćenoj PDV nadoknadi.
4)
(brisana)
Član 220
Evidencija iz člana 212. stav 1. tačka 8) ovog
pravilnika, koja se odnosi na nabavku dobara i usluga, osim nabavke
dobara i usluga od poljoprivrednika, sadrži podatke o:
1) nabavci dobara i usluga u Republici Srbiji od
obveznika PDV - promet za koji je poreski dužnik isporučilac dobara,
odnosno pružalac usluga, i to za:
(1) prvi prenos prava raspolaganja na
novoizgrađenim građevinskim objektima, ekonomski deljivim celinama u
okviru novoizgrađenih građevinskih objekata i vlasničkim udelima na tim
dobrima,
(2) dobra i usluge, osim za dobra iz podtačke (1) ove tačke,
(3) dobara i usluge bez naknade,
(4) izmenu osnovice za nabavljena dobra i usluge i ispravku PDV po osnovu izmene osnovice - povećanje,
(5) izmenu osnovice za nabavljena dobra i usluge i ispravku PDV po osnovu izmene osnovice - smanjenje,
(6) naknadu ili deo naknade koji je plaćen pre izvršenog prometa i PDV po tom osnovu (avans);
2) nabavci dobara i usluga u Republici Srbiji od
obveznika PDV - promet za koji je poreski dužnik primalac dobara,
odnosno usluga, i to za:
(1) prenos prava raspolaganja na građevinskim
objektima, ekonomski deljivim celinama u okviru građevinskih objekata i
vlasničkim udelima na tim dobrima,
(2) dobra i usluge, osim za dobra iz podtačke (1) ove tačke,
(3) dobra i usluge bez naknade,
(4) izmenu osnovice za nabavljena dobra i usluge - povećanje,
(5) izmenu osnovice za nabavljena dobra i usluge - smanjenje,
(6) naknadu ili deo naknade koji je plaćen pre izvršenog prometa (avans);
3) nabavci dobara i usluga u Republici Srbiji od
obveznika PDV, osim po osnovu prometa za koji postoji obaveza
obračunavanja PDV iz tač. 1) i 2) ovog stava, i to za:
(1) prenos celokupne, odnosno dela imovine u
skladu sa članom 6. stav 1. tačka 1) Zakona i promet dobara i usluga u
okviru realizacije ugovora o javno-privatnom partnerstvu sa elementima
koncesije u skladu sa članom 6a Zakona, sa ili bez naknade ili kao
ulog, uključujući i povećanje, odnosno smanjenje naknade za taj prenos,
odnosno promet,
(2) dobra i usluge uz naknadu, osim iz podtačke (1) ove tačke, uključujući i povećanje, odnosno smanjenje te naknade,
(3) dobra i usluge bez naknade, osim iz podtačke (1) ove tačke;
4) nabavci dobara i usluga u Republici Srbiji od
stranih lica koja nisu obveznici PDV - promet za koji postoji obaveza
obračunavanja PDV, i to za:
(1) dobra i usluge,
(2) dobra i usluge bez naknade,
(3) izmenu osnovice - povećanje,
(4) izmenu osnovice - smanjenje,
(5) naknadu ili deo naknade koji je plaćen pre izvršenog prometa (avans);
5) nabavci dobara i usluga, osim iz tač. 1)-4) ovog stava, i to za:
(1) dobra i usluge nabavljenih u Republici
Srbiji od stranih lica koja nisu obveznici PDV - promet za koji ne
postoji obaveza obračunavanja PDV, kao i o povećanju, odnosno smanjenju
naknade za ta dobra i usluge, uključujući i nabavku bez naknade,
(2) dobra i usluge nabavljenih u Republici
Srbiji od lica sa teritorije Republike Srbije koja nisu obveznici PDV,
kao i o povećanju, odnosno smanjenju naknade za ta dobra i usluge,
uključujući i nabavku bez naknade,
(3) dobra i usluge nabavljenih van Republike
Srbije, kao i o povećanju, odnosno smanjenju naknade za ta dobra i
usluge, uključujući i nabavku bez naknade.
Dobrima, odnosno uslugama nabavljenim u Republici
Srbiji iz stava 1. tač. 1)-4) i tačka 5) podtač. (1) i (2) ovog člana,
a u smislu ovog pravilnika, smatraju se dobra, odnosno usluge čije je
mesto prometa u Republici Srbiji, u skladu sa čl. 11. i 12. Zakona.
Dobrima, odnosno uslugama nabavljenim van Republike
Srbije iz stava 1. tačka 5) podtačka (3) ovog člana, a u smislu ovog
pravilnika, smatraju se dobra, odnosno usluge čije je mesto prometa van
Republike Srbije, u skladu sa čl. 11. i 12. Zakona.
Podaci koji se odnose na nabavku dobara i usluga od obveznika PDV - poreskog dužnika evidentiraju se po vrstama računa, i to:
1) elektronskim fakturama;
2) fiskalnim računima;
3) drugim računima.
Član 220a
Evidencija iz člana 212. stav 1. tačka 8a) ovog pravilnika, koja se odnosi na iznos PDV koji se može, odnosno koji se ne može odbiti kao prethodni porez, sadrži podatke o iznosu:
1) PDV obračunatog od strane obveznika PDV - prethodnog učesnika u prometu:
(1) za prvi prenos prava raspolaganja na novoizgrađenim građevinskim objektima, ekonomski deljivim celinama u okviru tih objekata i vlasničkim udelima na tim dobrima, koji se može, odnosno koji se ne može odbiti kao prethodni porez;
(2) za promet dobara i usluga, osim prometa iz podtačke (1) ove tačke, koji se može, odnosno koji se ne može odbiti kao prethodni porez;
(3) po osnovu povećanja osnovice za promet dobara i usluga, koji se može, odnosno koji se ne može odbiti kao prethodni porez;
(4) po osnovu avansa, koji se može, odnosno koji se ne može odbiti kao prethodni porez;
2) PDV obračunatog od strane primaoca dobara i usluga - poreskog dužnika:
(1) za prenos prava raspolaganja na građevinskim objektima, ekonomski deljivim celinama u okviru tih objekata i vlasničkim udelima na tim dobrima, koji se može, odnosno koji se ne može odbiti kao prethodni porez;
(2) za promet dobara i usluga, osim prometa iz podtačke (1) ove tačke, koji se može, odnosno koji se ne može odbiti kao prethodni porez;
(3) po osnovu povećanja osnovice za promet dobara i usluga, koji se može, odnosno koji se ne može odbiti kao prethodni porez;
(4) po osnovu avansa, koji se može, odnosno koji se ne može odbiti kao prethodni porez;
3) PDV plaćenog pri uvozu dobara stavljenih u slobodan promet u skladu sa carinskim propisima, koji se može, odnosno koji se ne može odbiti kao prethodni porez;
4) PDV nadoknade plaćene poljoprivredniku, koji se može, odnosno koji se ne može odbiti kao prethodni porez.
Član 220b
Evidencija iz člana 212. stav 1. tačka 8b) ovog pravilnika, koja se odnosi na ispravke odbitka prethodnog poreza - povećanje, sadrži podatke o povećanju prethodnog poreza po osnovu:
(1) sticanja prava na odbitak prethodnog poreza zbog naknadnog prihvatanja elektronske fakture;
(2) naknadnog sticanja prava na odbitak prethodnog poreza za opremu i objekte za vršenje delatnosti, odnosno ulaganja u objekte za vršenje delatnosti;
(3) odluke poreskog organa;
(4) povećanja srazmernog poreskog odbitka u poslednjem poreskom periodu kalendarske godine ili poslednjem poreskom periodu;
(5) sticanja prava na odbitak prethodnog poreza kod evidentiranja za obavezu plaćanja PDV;
(5a) PDV iskazanog u avansnom računu u slučaju iz člana 28. stav 9. Zakona;
(6) druge promene koja dovodi do povećanja odbitka prethodnog poreza (npr. storniranje dokumenta o smanjenju avansa).
Evidencija iz člana 212. stav 1. tačka 8b) ovog pravilnika, koja se odnosi na ispravke odbitka prethodnog poreza - smanjenje, sadrži podatke o smanjenju prethodnog poreza po osnovu:
(1) prestanka uslova za ostvarivanje prava na odbitak prethodnog poreza za opremu i objekte za vršenje delatnosti, odnosno ulaganja u objekte za vršenje delatnosti;
(2) odluke poreskog organa;
(3) smanjenja srazmernog poreskog odbitka u poslednjem poreskom periodu kalendarske godine ili poslednjem poreskom periodu;
(4) smanjenja avansa;
(5) podnošenja zahteva za brisanje iz evidencije obveznika PDV;
(6) odluke carinskog organa na osnovu koje dolazi do smanjenja PDV;
(7) smanjenja PDV nadoknade plaćene poljoprivredniku;
(8) druge promene koja dovodi do smanjenja odbitka prethodnog poreza (npr. storniranje avansnog računa).
Član 221
Evidencija iz člana 212. stav 1. tačka 9) ovog
pravilnika, koja se odnosi na promet dobara i usluga izvršen van
Republike Srbije i drugom prometu koji ne podleže PDV, sadrži podatke
o:
1) prometu dobara i usluga izvršenom van Republike Srbije, sa ili bez naknade;
2) prenosu celokupne, odnosno dela imovine, sa ili bez naknade ili kao ulog, u skladu sa članom 6. stav 1. tačka 1) Zakona;
3) prometu dobara i usluga u okviru realizacije
ugovora o javno-privatnom partnerstvu sa elementima koncesije, sa ili
bez naknade ili kao ulog, u skladu sa članom 6a Zakona;
4) prometu dobara i usluga iz člana 6. Zakona, osim iz tačke 2) ovog člana;
5) naknadi, odnosno delu naknade naplaćenom pre izvršenog prometa, odnosno prenosa iz tač. 1)-3) ovog člana.
Član 222
U posebnim evidencijama obveznik PDV evidentira podatke koji se odnose na određene promete koje je izvršio, odnosno koji su mu izvršeni, opremi i objektima za vršenje delatnosti, odnosno ulaganjima u objekte za vršenje delatnosti, sticanje prava na odbitak prethodnog poreza po osnovu evidentiranja za obavezu plaćanja PDV, primenu sistema naplate, kao i storniranje dokumenata iz člana 202b ovog pravilnika.
Opremom za vršenje delatnosti iz stava 1. ovog člana smatraju se dobra iz člana 153. stav 1. ovog pravilnika.
Objektima za vršenje delatnosti iz stava 1. ovog člana smatraju se dobra iz člana 153. stav 2. ovog pravilnika.
Ulaganjima u objekte iz stava 1. ovog člana smatraju se dobra iz člana 153. stav 3. ovog pravilnika.
Član 223
Obveznik PDV koji vrši prenos jednonamenskih, odnosno višenamenskih vrednosnih vaučera dužan je da u svojoj evidenciji, po vrsti vaučera, obezbedi podatke o:
1) ukupnoj vrednosti vaučera;
2) ukupnom broju vaučera čiji je prenos izvršen.
Član 224
Prodavac - obveznik PDV koji je izvršio promet dobara iz člana 24. stav 1. tačka 4) Zakona, za koji je izdao zahtev putnika za povraćaj PDV, dužan je da o tom prometu vodi posebnu evidenciju.
Evidencija iz stava 1. ovog člana vodi se na Obrascu EZPPPDV - Evidencija zahteva putnika za povraćaj PDV, koji je odštampan uz ovaj pravilnik i čini njegov sastavni deo.
Obrazac EZPPPDV sadrži naročito sledeće podatke:
1) redni broj evidencije;
2) datum prijema overenog originala zahteva putnika za povraćaj PDV;
3) evidencioni broj zahteva putnika za povraćaj PDV;
4) datum izdavanja zahteva putnika za povraćaj PDV;
5) datum overe zahteva putnika za povraćaj PDV;
6) ime kupca;
7) prezime kupca;
8) broj pasoša/putne isprave kupca;
9) država izdavanja pasoša/putne isprave kupca;
10) kod države izdavanja pasoša/putne isprave kupca;
11) broj fiskalnog računa/računa iz zahteva putnika za povraćaj PDV;
12) datum izdavanja fiskalnog računa/računa iz zahteva putnika za povraćaj PDV;
13) iznos naknade za promet dobara (zbir osnovice i PDV) po opštoj stopi PDV;
14) iznos osnovice za promet dobara po opštoj stopi PDV;
15) iznos vraćenog PDV po opštoj stopi PDV;
16) iznos naknade za promet dobara (zbir osnovice i PDV) po posebnoj stopi PDV;
17) iznos osnovice za promet dobara po posebnoj stopi PDV;
18) iznos vraćenog PDV po posebnoj stopi PDV;
19) iznos ukupno vraćenog PDV;
20) datum povraćaja PDV;
21) način povraćaja PDV.
Podaci iz stava 3. ovog člana iskazuju se u Obrascu EZPPPDV u roku od sedam dana od isteka poreskog perioda u kojem je primljen overeni original zahteva putnika za povraćaj PDV.
Prodavac - obveznik PDV, koji je obveznik fiskalizacije u skladu sa zakonom kojim se uređuje fiskalizacija, vodi evidenciju iz stava 1. ovog člana u elektronskom obliku, iskazivanjem podataka u Obrascu EZPPPDV u okviru korisničke aplikacije za fiskalizaciju na portalu Poreske uprave.
Poreska uprava preuzima podatke iz stava 5. ovog člana po isteku roka iz stava 4. ovog člana.
Prodavac - obveznik PDV, koji nije obveznik fiskalizacije u skladu sa zakonom kojim se uređuje fiskalizacija, vodi evidenciju iz stava 1. ovog člana u papirnom ili elektronskom obliku.
Član 225
Obveznik PDV koji vrši promet dobara i usluga licima
iz člana 24. stav 1. tačka 16) Zakona, a koji je za taj promet poreski
dužnik, dužan je da vodi posebnu evidenciju o ovom prometu.
Evidencija iz stava 1. ovog člana sadrži najmanje sledeće podatke:
1) naziv, adresu i PIB diplomatskog ili konzularnog predstavništva, odnosno međunarodne organizacije;
2) ime i prezime lica iz člana 24. stav 1. tačka 16) podtač. (3) i (4) Zakona;
3) broj i datum primljenog naloga za nabavku dobara i usluga bez PDV;
4) iznos naknade za isporučena dobra, odnosno pružene usluge.
Član 226
Obveznik PDV koji je poreski dužnik za promet dobara
i usluga iz člana 24. stav 1. tačka 16a) Zakona, dužan je da vodi
posebnu evidenciju o ovom prometu.
Evidencija iz stava 1. ovog člana sadrži najmanje sledeće podatke:
1) naziv, adresu i PIB lica kome je izvršen promet dobara i usluga, odnosno lica koje je izvršilo promet dobara i usluga;
2) naziv, broj i datum ugovora o donaciji;
3) broj i datum potvrde o poreskom oslobođenju za donacije;
4) broj i datum računa o avansnim sredstvima, odnosno izvršenom prometu;
5) iznos avansnih sredstava, odnosno naknade za isporučena dobra ili pružene usluge.
Član 227
Obveznik PDV koji je poreski dužnik za promet dobara
i usluga iz člana 24. stav 1. tačka 16b) Zakona, dužan je da vodi
posebnu evidenciju o ovom prometu.
Evidencija iz stava 1. ovog člana sadrži najmanje sledeće podatke:
1) naziv, adresu i PIB lica kome je izvršen promet dobara i usluga, odnosno lica koje je izvršilo promet dobara i usluga;
2) naziv, broj i datum ugovora o kreditu, odnosno zajmu;
3) broj i datum potvrde o poreskom oslobođenju za kredit, odnosno zajam;
4) broj i datum računa o avansnim sredstvima, odnosno izvršenom prometu;
5) iznos avansnih sredstava, odnosno naknade za isporučena dobra ili pružene usluge.
Član 228
Obveznik PDV koji je poreski dužnik za promet dobara
i usluga iz člana 24. stav 1. tačka 16v) Zakona, dužan je da vodi
posebnu evidenciju o ovom prometu.
Evidencija iz stava 1. ovog člana sadrži najmanje sledeće podatke:
1) naziv, adresu i PIB lica kome je izvršen promet dobara i usluga, odnosno lica koje je izvršilo promet dobara i usluga;
2) naziv, broj i datum međunarodnog ugovora;
3) broj i datum potvrde o poreskom oslobođenju za međunarodni ugovor;
4) broj i datum računa o avansnim sredstvima, odnosno izvršenom prometu;
5) iznos avansnih sredstava, odnosno naknade za isporučena dobra ili pružene usluge.
Član 229
Obveznik PDV koji je poreski dužnik za promet dobara
i usluga iz člana 24. stav 1. tačka 16g) Zakona, dužan je da vodi
posebnu evidenciju o ovom prometu.
Evidencija iz stava 1. ovog člana sadrži najmanje sledeće podatke:
1) naziv, adresu i PIB lica kome je izvršen promet dobara i usluga, odnosno lica koje je izvršilo promet dobara i usluga;
2) naziv projekta iz člana 24. stav 1. tačka 16g) Zakona;
3) broj i datum potvrde o poreskom oslobođenju za realizaciju infrastrukturnog projekta izgradnje autoputa;
4) broj i datum računa o avansnim sredstvima, odnosno izvršenom prometu;
5) iznos avansnih sredstava, odnosno naknade za isporučena dobra ili pružene usluge.
Član 230
Obveznik PDV koji primaocu dobara ne zaračunava
povratnu ambalažu, dužan je da u svojoj evidenciji, po vrsti ambalaže,
obezbedi podatke koji se odnose na:
1) datum i količinu predate ambalaže;
2) licu kojem je ambalaža predata.
Član 231
Obveznik PDV kome je izvršen promet sekundarnih
sirovina, odnosno usluga neposredno povezanih sa tim dobrima, u
Republici Srbiji, od lica koje nije evidentirano za obavezu plaćanja
PDV, dužan je da vodi posebnu evidenciju o tom licu i prometu dobara i
usluga koji mu je to lice izvršilo.
Evidencija iz stava 1. ovog člana sadrži najmanje sledeće podatke:
1) naziv, odnosno ime i prezime, adresu i PIB
isporučioca sekundarnih sirovina, odnosno pružaoca usluga neposredno
povezanih sa tim dobrima;
2) datum prometa i vrednost isporučenih sekundarnih sirovina, odnosno usluga neposredno povezanih sa tim dobrima.
Sekundarnim sirovinama i uslugama neposredno
povezanim sa tim dobrima iz stava 1. ovog člana smatraju se dobra i
usluge iz čl. 22. i 23. ovog pravilnika.
Član 232
Obveznik PDV kome je izvršen promet poljoprivrednih i
šumskih proizvoda i poljoprivrednih usluga, u Republici Srbiji, od
poljoprivrednika koji nije evidentiran za obavezu plaćanja PDV, dužan
je da vodi posebnu evidenciju o tom poljoprivredniku i prometu dobara i
usluga koji mu je taj poljoprivrednik izvršio.
Evidencija iz stava 1. ovog člana sadrži najmanje sledeće podatke:
1) ime i prezime, adresu i PIB poljoprivrednika;
2) datum prometa i vrednost isporučenih poljoprivrednih i šumskih proizvoda, odnosno poljoprivrednih usluga, uključujući povećanje, odnosno smanjenje;
3) datum plaćanja i vrednost plaćenih poljoprivrednih i šumskih proizvoda, odnosno poljoprivrednih usluga, uključujući povećanje, odnosno smanjenje;
4) datum plaćanja i iznos PDV nadoknade plaćene poljoprivredniku, uključujući povećanje, odnosno smanjenje.
Član 233
Obveznik PDV dužan je da u posebnoj evidenciji obezbedi podatke koji se odnose na opremu i objekte za vršenje delatnosti, odnosno ulaganja u objekte za vršenje delatnosti, i to:
1) datumu sticanja opreme i objekata za vršenje delatnosti, odnosno završetka ulaganja u objekte za vršenje delatnosti;
2) iznosu osnovice i iznosu PDV po osnovu sticanja opreme za vršenje delatnosti (kupovina, proizvodnja, uvoz i dr.);
3) iznosu osnovice i iznosu PDV po osnovu sticanja objekata za vršenje delatnosti (kupovina, izgradnja i dr.);
4) iznosu osnovice i iznosu PDV po osnovu ulaganja u objekte za vršenje delatnosti;
5) momentu prve upotrebe opreme i objekata za vršenje delatnosti, odnosno momentu završetka ulaganja u objekte za vršenje delatnosti;
6) momentu izmene uslova koji su važili za ostvarivanje prava na odbitak prethodnog poreza za opremu i objekte za vršenje delatnosti, odnosno ulaganja u objekte za vršenje delatnosti;
7) iznosu ispravke odbitka prethodnog poreza za opremu i objekte za vršenje delatnosti, odnosno ulaganja u objekte za vršenje delatnosti;
8) iznosu prethodnog poreza po osnovu naknadnog sticanja prava na odbitak prethodnog poreza za opremu i objekte za vršenje delatnosti, odnosno ulaganja u objekte za vršenje delatnosti;
9) datumu prometa opreme i objekata za vršenje delatnosti, odnosno datumu usluge ulaganja u objekat za vršenje delatnosti drugog lica.
Član 234
(Brisan)
Član 235
Obveznik PDV koji stiče pravo na odbitak prethodnog
poreza u skladu sa članom 32b Zakona, dužan je da vodi posebnu
evidenciju o prometu dobara o kojima je iskazao podatke u popisnoj
listi, odnosno o prometu dobara proizvedenih ili sastavljenih od tih
dobara i iznosu PDV koji ima pravo da odbije kao prethodni porez po
osnovu prometa tih dobara.
Evidencija iz stava 1. ovog člana naročito sadrži podatke o:
1) nazivu, vrsti i količini dobara;
2) datumu prometa dobara;
3) izdatim računima za promet dobara;
4) iznosu poreske osnovice;
5) iznosu obračunatog PDV;
6) iznosu PDV koji ima pravo da odbije kao prethodni porez po osnovu prometa dobara iz stava 1. ovog člana.
Član 236
Obveznik PDV koji primenjuje sistem naplate u skladu
sa članom 36a Zakona, dužan je da vodi evidenciju za promete kod kojih
primenjuje sistem naplate odvojeno od evidencije za promete kod kojih
ne primenjuje ovaj sistem.
Evidencija za promete kod kojih obveznik PDV primenjuje sistem naplate iz stava 1. ovog člana sadrži naročito podatke o:
1) datumu prometa za koji obveznik PDV primenjuje sistem naplate;
2) momentu naplaćenog potraživanja;
3) iznosu naplaćenog potraživanja;
4) prometu na koji se odnosi naplaćeno potraživanje;
5) prometu za koji nije naplaćeno potraživanje u roku od šest meseci od dana izvršenog prometa;
6) momentu nastanka obaveze po osnovu PDV za promet iz tačke 5) ovog stava;
7) momentu plaćanja obaveze;
8) iznosu plaćene obaveze;
9) prometu na koji se odnosi plaćena obaveza;
10) povezanim licima u skladu sa zakonom kojim se uređuje porez na dobit pravnih lica.
Obveznik PDV koji prestaje da primenjuje sistem naplate dužan je da u evidenciji obezbedi podatke o:
1) prometu na koji se odnosi potraživanje koje nije naplaćeno u periodu primene sistema naplate;
2) obračunatom PDV koji se odnosi na potraživanje koje nije naplaćeno u periodu primene sistema naplate;
3) prometu koji mu je izvršen u periodu u kojem je primenjivao sistem naplate, a za koji nije platio obavezu;
4) iznosu PDV koji mu je obračunat za promet iz tačke 3) ovog stava.
Član 237
Obveznik PDV koji vrši promet investicionog zlata
dužan je da vodi posebnu evidenciju o svim aktivnostima u vezi sa
investicionim zlatom, i to:
1) evidenciju o nabavci, odnosno proizvodnji investicionog zlata;
2) evidenciju o prometu investicionog zlata;
3) evidenciju o prometu investicionog zlata izvršenog preko posrednika.
Evidencija o nabavci investicionog zlata iz stava 1. tačka 1) ovog člana sadrži podatke o:
1) vrsti (poluga, pločica ili novčić), količini i
opisu investicionog zlata (za poluge i pločice - masa, stepen finoće,
kao i naziv proizvođača i serijski broj ako postoji, a za novčiće -
država porekla i stepen finoće);
2) broju i datumu jedinstvene carinske isprave o
stavljanju u slobodan promet investicionog zlata, odnosno datumu
nabavke investicionog zlata u Republici Srbiji;
3) nazivu, odnosno imenu i prezimenu, adresi i PIB-u,
odnosno JMBG-u, odnosno identifikacionom broju stranog lica (poreski
identifikacioni broj, odnosno identifikacioni broj naveden u dokumentu
za identifikaciju) od kojeg je nabavljeno investiciono zlato;
4) vrednosti investicionog zlata (vrednost navedena u
carinskom dokumentu, odnosno u računu ili drugom dokumentu za nabavke u
Republici Srbiji).
Evidencija o proizvodnji investicionog zlata iz stava 1. tačka 1) ovog člana sadrži podatke o:
1) vrsti (poluga ili pločica), količini i opisu investicionog zlata (masa, stepen finoće, kao i serijski broj ako postoji);
2) datumu proizvodnje investicionog zlata.
Evidencija o prometu investicionog zlata iz stava 1. tačka 2) ovog člana sadrži podatke o:
1) vrsti (poluga, pločica ili novčić), količini i
opisu investicionog zlata (za poluge i pločice - masa, stepen finoće,
kao i naziv proizvođača i serijski broj ako postoji, a za novčiće -
država porekla i stepen finoće);
2) broju i datumu izdavanja računa;
3) nazivu, odnosno imenu i prezimenu, adresi i PIB-u,
odnosno JMBG-u, odnosno identifikacionom broju stranog lica (poreski
identifikacioni broj, odnosno identifikacioni broj naveden u dokumentu
za identifikaciju) lica kojem se vrši promet investicionog zlata.
Evidencija o prometu investicionog zlata izvršenog preko posrednika iz stava 1. tačka 3) ovog člana sadrži podatke o:
1) nazivu, odnosno imenu i prezimenu, adresi i PIB-u, odnosno JMBG-u posrednika;
2) vrsti (poluga, pločica ili novčić), količini i
opisu investicionog zlata (za poluge i pločice - masa, stepen finoće,
kao i naziv proizvođača i serijski broj ako postoji, a za novčiće -
država porekla i stepen finoće);
3) broju i datumu izdavanja računa;
4) nazivu, odnosno imenu i prezimenu, adresi i PIB-u,
odnosno JMBG-u, odnosno identifikacionom broju stranog lica (poreski
identifikacioni broj, odnosno identifikacioni broj naveden u dokumentu
za identifikaciju) lica kojem se vrši promet investicionog zlata.
Obveznik PDV koji vrši promet investicionog zlata na
koji se ne obračunava PDV i promet investicionog zlata na koji se
obračunava PDV u skladu sa Zakonom, dužan je da o tim prometima vodi
posebne evidencije iz stava 1. tač. 2) i 3) ovog člana.
Član 237a
Obveznik PDV dužan je da vodi posebnu evidenciju o storniranju dokumenata iz člana 202b ovog pravilnika, koje je izdao, odnosno sačinio i storniranju dokumenata koje je primio, u skladu sa ovim pravilnikom.
Evidencija iz stava 1. ovog člana sadrži podatke o:
1) broju i datumu izdavanja storniranog dokumenta iz stava 1. ovog člana;
2) datumu storniranja;
3) iznosu osnovice, odnosno naknade koji je povećan, odnosno smanjen;
4) iznosu PDV koji je povećan, odnosno smanjen.
XXIX OBLIK I SADRŽINA PREGLEDA OBRAČUNA PDV
Član 238
Na osnovu podataka iz evidencije, obveznik PDV za
svaki poreski period sačinjava pregled obračuna PDV na osnovu kojeg se
iskazuju podaci u poreskoj prijavi.
Pregled obračuna PDV obveznik PDV podnosi uz poresku
prijavu, odnosno izmenjenu poresku prijavu (u daljem tekstu: poreska
prijava) nadležnom poreskom organu na Obrascu POPDV - Pregled obračuna
PDV za poreski period od __________ do _________ 20__. godine, koji je
odštampan uz ovaj pravilnik i čini njegov sastavni deo.
Pregled obračuna PDV podnosi se na način na koji se podnosi poreska prijava u skladu sa ovim pravilnikom.
Pregled obračuna PDV ne podnosi poreski dužnik koji nije obveznik PDV.
Član 239
Obrazac POPDV sadrži podatke o:
1) podnosiocu;
2) prometu dobara i usluga za koji je propisano poresko oslobođenje sa pravom na odbitak prethodnog poreza;
3) prometu dobara i usluga za koji je propisano poresko oslobođenje bez prava na odbitak prethodnog poreza;
4) oporezivom prometu dobara i usluga koji vrši obveznik PDV i obračunatom PDV;
5) obračunatom PDV za promet drugog lica;
6) posebnim postupcima oporezivanja turističkih
agencija i polovnih dobara, umetničkih dela, kolekcionarskih dobara i
antikviteta;
7) ukupnom prometu dobara i usluga i ukupno obračunatom PDV;
8) uvozu dobara stavljenih u slobodan promet u skladu sa carinskim propisima;
9) nabavci dobara i usluga od poljoprivrednika;
10) nabavci dobara i usluga, osim nabavke dobara i usluga od poljoprivrednika;
11) PDV za promet dobara i usluga koji se može odbiti kao prethodni porez i ispravci odbitka prethodnog poreza;
12) ukupnoj vrednosti svih nabavljenih dobara i usluga, uključujući i uvoz dobara stavljenih u slobodan promet;
13) PDV koji se u poreskoj prijavi iskazuje kao prethodni porez;
14) poreskoj obavezi;
15) prometu dobara i usluga izvršenom van Republike Srbije i drugom prometu koji ne podleže PDV.
Član 240
U delu Podaci o podnosiocu Obrasca POPDV iskazuju se podaci o nazivu, odnosno imenu i prezimenu i PIB-u podnosioca.
Član 241
U delu 1. Obrasca POPDV - Promet dobara i usluga za
koji je propisano poresko oslobođenje sa pravom na odbitak prethodnog
poreza, iskazuju se podaci o prometu dobara i usluga za koji je
propisano poresko oslobođenje sa pravom na odbitak prethodnog poreza, i
to:
1) u polje 1.1 - Promet dobara koja se otpremaju u
inostranstvo, uključujući i povećanje, odnosno smanjenje naknade za taj
promet, unosi se podatak o iznosu naknade za promet dobara koja se
otpremaju u inostranstvo iz člana 24. stav 1. tač. 2) i 3) Zakona,
uvećanom za iznos povećanja, odnosno umanjenom za iznos smanjenja te
naknade;
2) u polje 1.2 - Promet dobara koja se otpremaju na
teritoriju Autonomne pokrajine Kosovo i Metohija, uključujući i
povećanje, odnosno smanjenje naknade za taj promet, unosi se podatak o
iznosu naknade za promet dobara koja se otpremaju na teritoriju
Autonomne pokrajine Kosovo i Metohija u skladu sa Uredbom, uvećanom za
iznos povećanja, odnosno umanjenom za iznos smanjenja te naknade;
3) u polje 1.3 - Promet dobara koja se unose u
slobodnu zonu i promet dobara i usluga u slobodnoj zoni, uključujući i
povećanje, odnosno smanjenje naknade za taj promet, unosi se podatak o
iznosu naknade za promet dobara koja se unose u slobodnu zonu i promet
dobara i usluga u slobodnoj zoni iz člana 24. stav 1. tač. 5) i 5a)
Zakona, uvećanom za iznos povećanja, odnosno umanjenom za iznos
smanjenja te naknade;
4) u polje 1.4 - Promet dobara i usluga, osim iz
polja 1.1-1.3, uključujući i povećanje, odnosno smanjenje naknade za
taj promet, unosi se podatak o iznosu naknade za promet dobara i usluga
iz člana 24. Zakona, osim iz tač. 1)-3) ovog člana, uvećanom za iznos
povećanja, odnosno umanjenom za iznos smanjenja te naknade. U ovo polje
unosi se i podatak o prometu investicionog zlata i prometu usluga
posredovanja kod prometa investicionog zlata na koji se ne obračunava
PDV u skladu sa Zakonom;
5) u polje 1.5 - Ukupan promet (1.1 + 1.2 + 1.3 +
1.4), automatski se unosi podatak o ukupnom iznosu naknade za promet iz
tač. 1)-4) ovog člana;
6) u polje 1.6 - Promet dobara i usluga bez naknade,
unosi se podatak o vrednosti prometa dobara i usluga koji se vrši bez
naknade;
7) u polje 1.7 - Naknada ili deo naknade naplaćen pre
izvršenog prometa (avans), unosi se podatak o iznosu naplaćenog avansa
za promet iz tač. 1)-4) ovog člana, za koji su ispunjeni uslovi za
ostvarivanje poreskog oslobođenja.
Član 242
U delu 2. Obrasca POPDV - Promet dobara i usluga za
koji je propisano poresko oslobođenje bez prava na odbitak prethodnog
poreza, iskazuju se podaci o prometu dobara i usluga za koji je
propisano poresko oslobođenje bez prava na odbitak prethodnog poreza, i
to:
1) u polje 2.1 - Promet novca i kapitala, uključujući
i povećanje, odnosno smanjenje naknade za taj promet, unosi se podatak
o iznosu naknade za promet dobara i usluga u okviru prometa novca i
kapitala iz člana 25. stav 1. Zakona, uvećanom za iznos povećanja,
odnosno umanjenom za iznos smanjenja te naknade;
2) u polje 2.2 - Promet zemljišta i davanje u zakup
zemljišta, uključujući i povećanje, odnosno smanjenje naknade za taj
promet, unosi se podatak o iznosu naknade za promet zemljišta iz člana
25. stav 2. tačka 2) Zakona, koji se vrši kao poseban promet, odnosno
koji se vrši kao promet uz koji se vrši sporedan promet dobara ili
usluga, uključujući i podatak o iznosu naknade za davanje u zakup
zemljišta, uvećanom za iznos povećanja, odnosno umanjenom za iznos
smanjenja te naknade; u ovo polje ne unosi se podatak o prometu
zemljišta koje se smatra sporednim prometom uz promet objekata u skladu
sa Zakonom;
3) u polje 2.3 - Promet objekata, uključujući i
povećanje, odnosno smanjenje naknade za taj promet, unosi se podatak o
iznosu naknade za promet građevinskih objekata, ekonomski deljivih
celina u okviru građevinskih objekata i vlasničkih udela na tim dobrima
iz člana 25. stav 2. tačka 3) Zakona, uvećanom za iznos povećanja,
odnosno umanjenom za iznos smanjenja te naknade;
4) u polje 2.4 - Promet dobara i usluga, osim iz
polja 2.1-2.3, uključujući i povećanje, odnosno smanjenje naknade za
taj promet, unosi se podatak o iznosu naknade za promet dobara i usluga
iz člana 25. Zakona, osim iz tač. 1)-3) ovog člana, uvećanom za iznos
povećanja, odnosno umanjenom za iznos smanjenja te naknade;
5) u polje 2.5 - Ukupan promet (2.1 + 2.2 + 2.3 +
2.4), automatski se unosi podatak o ukupnom iznosu naknade za promet iz
tač. 1)-4) ovog člana;
6) u polje 2.6 - Promet dobara i usluga bez naknade,
unosi se podatak o vrednosti prometa dobara i usluga koji se vrši bez
naknade;
7) u polje 2.7 - Naknada ili deo naknade naplaćen pre
izvršenog prometa (avans), unosi se podatak o iznosu naplaćenog avansa
za promet iz tač. 1)-4) ovog člana.
Član 243
U delu 3. Obrasca POPDV - Oporezivi promet dobara i

usluga koji vrši obveznik PDV i obračunati PDV, iskazuju se podaci o
oporezivom prometu dobara i usluga koji vrši obveznik PDV koji
sačinjava pregled obračuna PDV i o obračunatom PDV, i to:
1) u polje 3.1 - Prvi prenos prava raspolaganja na
novoizgrađenim građevinskim objektima za koji je poreski dužnik
obveznik PDV koji vrši taj promet, unose se podaci o iznosu osnovice i
obračunatom PDV za prvi prenos prava raspolaganja na novoizgrađenim
građevinskim objektima, ekonomski deljivim celinama u okviru
novoizgrađenih građevinskih objekata i vlasničkim udelima na tim
dobrima, za koji je poreski dužnik obveznik PDV koji vrši taj promet. U
ovo polje ne unose se podaci o prvom prenosu prava raspolaganja na
hipotekovanim nepokretnostima kod realizacije hipoteke u skladu sa
zakonom kojim se uređuje hipoteka i prvom prenosu prava raspolaganja na
predmetnim dobrima nad kojima se sprovodi izvršenje u izvršnom postupku
u skladu sa zakonom, izvršen drugom obvezniku PDV;
2) u polje 3.2 - Promet za koji je poreski dužnik
obveznik PDV koji vrši taj promet, osim iz polja 3.1, unose se podaci o
iznosu osnovice i obračunatom PDV za promet za koji je poreski dužnik
obveznik PDV koji vrši taj promet, osim iz tačke 1) ovog stava,
uključujući i podatke o iznosu osnovice i obračunatom PDV za promet
usluga posredovanja kod prometa investicionog zlata, za koji postoji
obaveza obračunavanja PDV u skladu sa Zakonom, izvršen drugom obvezniku
PDV, kao i po osnovu izdatog računa za usluge iz člana 5. stav 3. tačka
1) Zakona, usluge neposredno povezane sa tim uslugama i usluge tehničke
podrške prilikom korišćenja softvera, hardvera i druge opreme na
određeni vremenski period, ako je po osnovu tog računa nastala poreska
obaveza u smislu člana 16. tačka 2a) Zakona;
3) u polje 3.3 - Prenos prava raspolaganja na
građevinskim objektima za koji obveznik PDV koji vrši taj promet nije
poreski dužnik, unosi se podatak o iznosu osnovice za prenos prava
raspolaganja na građevinskim objektima, ekonomski deljivim celinama u
okviru građevinskih objekata i vlasničkim udelima na tim dobrima, u
slučaju kada je ugovorom na osnovu kojeg se vrši promet tih dobara,
zaključenim između obveznika PDV, predviđeno da će se na taj promet
obračunati PDV, pod uslovom da sticalac obračunati PDV može u
potpunosti odbiti kao prethodni porez, kao i za prvi prenos prava
raspolaganja na hipotekovanim nepokretnostima kod realizacije hipoteke
u skladu sa zakonom kojim se uređuje hipoteka i prvi prenos prava
raspolaganja na predmetnim dobrima nad kojima se sprovodi izvršenje u
izvršnom postupku u skladu sa zakonom, izvršen drugom obvezniku PDV;
4) u polje 3.4 - Promet za koji obveznik PDV koji
vrši taj promet nije poreski dužnik, osim iz polja 3.3, unosi se
podatak o iznosu osnovice za promet za koji obveznik PDV koji vrši taj
promet nije poreski dužnik, osim iz tačke 3) ovog stava, i to: za
promet sekundarnih sirovina i usluga koje su neposredno povezane sa tim
dobrima, promet dobara i usluga iz oblasti građevinarstva, promet
električne energije i prirodnog gasa koji se isporučuju preko prenosne,
transportne i distributivne mreže licu koje je ta dobra nabavilo radi
dalje prodaje, promet predmeta založnog prava kod realizacije ugovora o
zalozi u skladu sa zakonom kojim se uređuje založno pravo na pokretnim
stvarima i promet dobara (pokretnih stvari) i usluga nad kojima se
sprovodi izvršenje u izvršnom postupku u skladu sa zakonom, uključujući
i promet investicionog zlata za koji postoji obaveza obračunavanja PDV
u skladu sa Zakonom, izvršen drugom obvezniku PDV;
5) u polje 3.5 - Povećanje osnovice, odnosno PDV, unose se podaci o iznosu:
(1) za koji je povećana osnovica, odnosno
iznosu za koji je povećan PDV po osnovu izmene osnovice ili po drugom
osnovu - ako je obveznik PDV - isporučilac dobara, odnosno pružalac
usluga poreski dužnik za promet kod kojeg dolazi do povećanja osnovice,
odnosno PDV,
(2) za koji je povećana osnovica - ako
obveznik PDV - isporučilac dobara, odnosno pružalac usluga nije poreski
dužnik za promet kod kojeg dolazi do povećanja osnovice;
6) u polje 3.6 - Smanjenje osnovice, odnosno PDV, unose se podaci o iznosu:
(1) za koji je smanjena osnovica, odnosno
iznosu za koji je smanjen PDV po osnovu izmene osnovice ili po drugom
osnovu - ako je obveznik PDV - isporučilac dobara, odnosno pružalac
usluga poreski dužnik za promet kod kojeg dolazi do smanjenja osnovice,
odnosno PDV,
(2) za koji je smanjena osnovica - ako
obveznik PDV - isporučilac dobara, odnosno pružalac usluga nije poreski
dužnik za promet kod kojeg dolazi do smanjenja osnovice;
7) u polje 3.7 - Promet dobara i usluga bez naknade, unose se podaci o iznosu:
(1) osnovice i obračunatom PDV za promet
dobara i usluga bez naknade - ako je obveznik PDV - isporučilac dobara,
odnosno pružalac usluga poreski dužnik za taj promet,
(2) osnovice - ako obveznik PDV - isporučilac dobara, odnosno pružalac usluga nije poreski dužnik za taj promet;
8) u polje 3.8 - Ukupna osnovica i obračunati PDV za
promet dobara i usluga (3.1 + 3.2 + 3.3 + 3.4 + 3.5 + 3.6 + 3.7),
automatski se unose podaci o ukupnom iznosu osnovice za promet dobara i
usluga i iznosu obračunatog PDV iz tač. 1)-7) ovog stava;
9) u polje 3.9 - Naknada ili deo naknade koji je
naplaćen pre izvršenog prometa i PDV obračunat po tom osnovu (avans),
unose se podaci o iznosu:
(1) naplaćenog avansa za promet dobara i
usluga za koji je obveznik PDV - isporučilac dobara, odnosno pružalac
usluga poreski dužnik, posebno podatka o delu tog iznosa koji se odnosi
na osnovicu i delu koji se odnosi na obračunati PDV,
(2) naplaćenog avansa za promet dobara i
usluga za koji obveznik PDV - isporučilac dobara, odnosno pružalac
usluga nije poreski dužnik, u ukupnom iznosu u delu osnovice;
10) u polje 3.10 - Ukupno obračunati PDV (3.8 + 3.9), automatski se unosi podatak o ukupnom iznosu obračunatog PDV.
Iznos PDV obračunat za promet dobara i usluga iz stava 1. tač. 1) i 2) ovog člana umanjuje se za iznos PDV obračunatog po osnovu naplaćenog avansa za taj promet, nezavisno od toga da li je po osnovu naplaćenog avansa nastala poreska obaveza u istom poreskom periodu ili u poreskom periodu različitom od poreskog perioda u kojem je izvršen promet dobara i usluga.
Član 244
U delu 3a Obrasca POPDV - Obračunati PDV za promet
drugog lica, iskazuju se podaci o obračunatom PDV za promet drugog
lica, i to:
1) u polje 3a.1 - PDV za prenos prava raspolaganja na
građevinskim objektima za koji je poreski dužnik obveznik PDV -
primalac dobara, unosi se podatak o iznosu PDV obračunatom za prenos
prava raspolaganja na građevinskim objektima, ekonomski deljivim
celinama u okviru građevinskih objekata i vlasničkim udelima na tim
dobrima, u slučaju kada je ugovorom na osnovu kojeg se vrši promet tih
dobara, zaključenim između obveznika PDV, predviđeno da će se na taj
promet obračunati PDV, pod uslovom da sticalac obračunati PDV može u
potpunosti odbiti kao prethodni porez, kao i za prvi prenos prava
raspolaganja na hipotekovanim nepokretnostima kod realizacije hipoteke
u skladu sa zakonom kojim se uređuje hipoteka i prvi prenos prava
raspolaganja na predmetnim dobrima nad kojima se sprovodi izvršenje u
izvršnom postupku u skladu sa zakonom, izvršen drugom obvezniku PDV;
2) u polje 3a.2 - PDV za promet dobara i usluga koji
u Republici Srbiji vrši strano lice koje nije obveznik PDV, za koji je
poreski dužnik obveznik PDV - primalac dobara i usluga, unosi se
podatak o iznosu PDV obračunatom za promet dobara i usluga koji u
Republici Srbiji vrši strano lice koje nije obveznik PDV, za koji je
poreski dužnik obveznik PDV - primalac dobara i usluga, uključujući i
podatak o iznosu obračunatog PDV po osnovu izdatog računa za usluge iz
člana 5. stav 3. tačka 1) Zakona, usluge neposredno povezane sa tim
uslugama i usluge tehničke podrške prilikom korišćenja softvera,
hardvera i druge opreme na određeni vremenski period, ako je po osnovu
tog računa nastala poreska obaveza u smislu člana 16. tačka 2a) Zakona;
3) u polje 3a.3 - PDV za promet dobara i usluga za
koji je poreski dužnik obveznik PDV - primalac dobara i usluga, osim iz
polja 3a.1 i 3a.2, uključujući i PDV obračunat u skladu sa članom 10.
stav 4. Zakona, unosi se podatak o iznosu PDV obračunatom za promet
dobara i usluga za koji je poreski dužnik obveznik PDV - primalac
dobara i usluga, osim iz tač. 1) i 2) ovog stava, uključujući i PDV
obračunat u skladu sa članom 10. stav 4. Zakona, i to: za promet
sekundarnih sirovina i usluga koje su neposredno povezane sa tim
dobrima, promet dobara i usluga iz oblasti građevinarstva, promet
električne energije i prirodnog gasa koji se isporučuju preko prenosne,
transportne i distributivne mreže licu koje je ta dobra nabavilo radi
dalje prodaje, promet predmeta založnog prava kod realizacije ugovora o
zalozi u skladu sa zakonom kojim se uređuje založno pravo na pokretnim
stvarima i promet dobara (pokretnih stvari) i usluga nad kojima se
sprovodi izvršenje u izvršnom postupku u skladu sa zakonom, izvršen
drugom obvezniku PDV, po osnovu prestanka uslova za neobračunavanje PDV
u slučaju prenosa celokupne ili dela imovine, sa ili bez naknade ili
kao ulog, u skladu sa članom 6. stav 1. tačka 1) Zakona, uključujući i
PDV obračunat za promet koji u Republici Srbiji vrši strano lice koje
nije obveznik PDV licu koje nije obveznik PDV, osim licu iz člana 9.
stav 1. Zakona, a naknadu za taj promet u ime i za račun stranog lica
naplaćuje obveznik PDV, kao i PDV za promet investicionog zlata za koji
postoji obaveza obračunavanja PDV u skladu sa Zakonom;
4) u polje 3a.4 - Povećanje obračunatog PDV, unose se
podaci o iznosu za koji je povećan obračunati PDV zbog izmene osnovice
ili po drugom osnovu;
5) u polje 3a.5 - Smanjenje obračunatog PDV, unose se
podaci o iznosu za koji je smanjen obračunati PDV zbog izmene osnovice
ili po drugom osnovu;
6) u polje 3a.6 - PDV za promet dobara i usluga bez
naknade, unose se podaci o iznosu PDV obračunatom za promet dobara i
usluga bez naknade;
7) u polje 3a.7 - Ukupno obračunati PDV za promet
dobara i usluga (3a.1 + 3a.2 + 3a.3 + 3a.4 + 3a.5 + 3a.6), automatski
se unosi podatak o ukupnom iznosu obračunatog PDV za promet dobara i
usluga iz tač. 1)-6) ovog stava;
8) u polje 3a.8 - PDV po osnovu naknade ili dela
naknade koji je plaćen pre izvršenog prometa (avans), unosi se podatak
o iznosu PDV obračunatom po osnovu plaćenog avansa;
9) u polje 3a.9 - Ukupno obračunati PDV (3a.7 + 3a.8), automatski se unosi podatak o ukupnom iznosu obračunatog PDV.
Iznos PDV obračunat za promet dobara i usluga iz stava 1. tač. 1-3) ovog člana umanjuje se za iznos PDV obračunatog po osnovu plaćenog avansa za taj promet, nezavisno od toga da li je po osnovu plaćenog avansa nastala poreska obaveza u istom poreskom periodu ili u poreskom periodu različitom od poreskog perioda u kojem je izvršen promet dobara i usluga.
Član 245
U delu 4. Obrasca POPDV - Posebni postupci
oporezivanja, iskazuju se podaci o posebnim postupcima oporezivanja
turističkih agencija i polovnih dobara, umetničkih dela,
kolekcionarskih dobara i antikviteta.
U delu 4.1 - Turističke agencije, iskazuju se podaci, i to:
1) u polje 4.1.1 - Naknada koju plaćaju putnici,
uključujući i povećanje, odnosno smanjenje te naknade, unosi se podatak
o iznosu naknade koju plaćaju putnici za izvršeni promet turističkih
usluga, uvećanom za iznos povećanja, odnosno umanjenom za iznos
smanjenja te naknade;
2) u polje 4.1.2 - Stvarni troškovi za prethodne
turističke usluge, uključujući i povećanje, odnosno smanjenje tih
troškova, unosi se podatak o iznosu stvarnih troškova za prethodne
turističke usluge, odnosno procenjenom iznosu stvarnih troškova za
prethodne turističke usluge ako iznos stvarnih troškova nije poznat na
dan nastanka poreske obaveze u skladu sa Zakonom, uvećanom za iznos
povećanja, odnosno umanjenom za iznos smanjenja tih troškova;
3) u polje 4.1.3 - Razlika, unosi se podatak o iznosu
razlike između iznosa naknade koju plaćaju putnici za izvršeni promet
turističkih usluga, uključujući i iznos naknade ili dela naknade
naplaćen pre izvršenog prometa, i iznosa stvarnih, odnosno procenjenih
troškova za prethodne turističke usluge, uključujući i iznos troškova
srazmeran iznosu naknade ili dela naknade naplaćenog pre izvršenog
prometa;
4) u polje 4.1.4 - Obračunati PDV, unosi se podatak o iznosu obračunatog PDV po osnovu razlike iz tačke 3) ovog stava.
U delu 4.2 - Polovna dobra, umetnička dela, kolekcionarska dobra i antikviteti, iskazuju se podaci, i to:
1) u polje 4.2.1 - Prodajna cena dobara, uključujući
i povećanje, odnosno smanjenje te cene, unosi se podatak o iznosu
prodajne cene dobara čiji je promet izvršen, uvećanom za iznos
povećanja, odnosno umanjenom za iznos smanjenja te cene;
2) u polje 4.2.2 - Nabavna cena dobara, uključujući i
povećanje, odnosno smanjenje te cene, unosi se podatak o iznosu nabavne
cene dobara, uvećanom za iznos povećanja, odnosno umanjenom za iznos
smanjenja te cene;
3) u polje 4.2.3 - Razlika, unosi se podatak o
razlici između iznosa prodajne cene dobara, uključujući i naplaćeni
avans, i iznosa nabavne cene dobara, uključujući i iznos nabavne cene
srazmeran iznosu naplaćenog avansa;
4) u polje 4.2.4 - Obračunati PDV, unosi se podatak o iznosu obračunatog PDV po osnovu razlike iz tačke 3) ovog stava.
Ako je za promet iz st. 2. i 3. ovog člana naplaćena
naknada ili deo naknade pre izvršenog prometa, stvarnim troškovima,
uključujući i procenjene stvarne troškove, iz stava 2. tačka 3) ovog
člana, odnosno nabavnom cenom iz stava 3. tačka 3) ovog člana, smatra
se iznos srazmeran iznosu naplaćene naknade.
Član 246
U delu 5. Obrasca POPDV - Ukupan promet dobara i
usluga i ukupno obračunati PDV, iskazuju se podaci o ukupnom prometu
dobara i usluga i ukupno obračunatom PDV, i to:
1) u polje 5.1 - Ukupan oporezivi promet dobara i
usluga po opštoj stopi PDV (3.8 + 4.1.1 + 4.2.1), automatski se unosi
podatak o ukupnom iznosu osnovice, odnosno naknade za oporezivi promet
dobara i usluga po opštoj stopi PDV;
2) u polje 5.2 - Ukupno obračunati PDV po opštoj
stopi PDV (3.10 + 3a.9 + 4.1.4 + 4.2.4), automatski se unosi podatak o
ukupnom iznosu obračunatog PDV po opštoj stopi PDV;
3) u polje 5.3 - Ukupno obračunati PDV po opštoj
stopi PDV uvećan za iznos za koji se ne može umanjiti prethodni porez
iz polja 8e.6 (5.2 + (8e.6 u apsolutnom iznosu)), automatski se unosi
podatak o ukupnom iznosu obračunatog PDV po opštoj stopi PDV uvećanom
za iznos za koji se ne može umanjiti prethodni porez;
4) u polje 5.4 - Ukupan oporezivi promet dobara i
usluga po posebnoj stopi PDV (3.8 + 4.2.1), automatski se unosi podatak
o ukupnom iznosu osnovice, odnosno naknade za oporezivi promet dobara i
usluga po posebnoj stopi PDV;
5) u polje 5.5 - Ukupno obračunati PDV po posebnoj
stopi PDV (3.10 + 3a.9 + 4.2.4), automatski se unosi podatak o ukupnom
iznosu obračunatog PDV po posebnoj stopi PDV;
6) u polje 5.6 - Ukupan promet dobara i usluga (1.5 +
2.5 + 5.1 + 5.4), automatski se unosi podatak o ukupnom iznosu naknade,
odnosno osnovice za promet dobara i usluga;
7) u polje 5.7 - Ukupno obračunati PDV (5.3 + 5.5), automatski se unosi podatak o ukupno obračunatom PDV.
Član 247
U delu 6. Obrasca POPDV - Uvoz dobara stavljenih u
slobodan promet u skladu sa carinskim propisima, iskazuju se podaci o
uvozu dobara stavljenih u slobodan promet u skladu sa carinskim
propisima.
U delu 6.1 - Vrednost dobara za čiji je uvoz
propisano poresko oslobođenje, uključujući i povećanje, odnosno
smanjenje vrednosti tih dobara, unosi se podatak o vrednosti dobara za
čiji je uvoz propisano poresko oslobođenje, utvrđenoj u skladu sa
carinskim propisima, uvećanoj za iznos povećanja, odnosno umanjenoj za
iznos smanjenja te vrednosti.
U delu 6.2 - Uvoz dobara na koji se plaća PDV iskazuju se podaci, i to:
1) u polje 6.2.1 - Osnovica za uvoz dobara, unose se podaci o iznosu osnovice za obračunavanje PDV za uvoz dobara;
2) u polje 6.2.2 - Povećanje osnovice za uvoz dobara,
unose se podaci o iznosu za koji je povećana osnovica za obračunavanje
PDV pri uvozu dobara;
3) u polje 6.2.3 - Smanjenje osnovice za uvoz dobara,
unose se podaci o iznosu za koji je smanjena osnovica za obračunavanje
PDV pri uvozu dobara;
4) u delu 6.3 - Ukupna vrednost, odnosno osnovica za
uvoz dobara (6.1 + 6.2.1 + 6.2.2 + 6.2.3), automatski se unosi podatak
o iznosu ukupne vrednosti, odnosno osnovice za uvoz dobara;
5) u delu 6.4 - Ukupan PDV plaćen pri uvozu dobara, a
koji se može odbiti kao prethodni porez, unosi se podatak o iznosu
ukupno plaćenog PDV pri uvozu dobara, uključujući i PDV plaćen po
osnovu povećanja osnovice za uvoz dobara, a koji se može odbiti kao
prethodni porez.
Podaci o prometu dobara koja se dopremaju sa
teritorije Autonomne pokrajine Kosovo i Metohija na teritoriju
Republike Srbije van Autonomne pokrajine Kosovo i Metohija u skladu sa
Uredbom, stavljenih u slobodan promet u skladu sa carinskim propisima,
iskazuju se u delu 6. Obrasca POPDV shodno st. 2. i 3. ovog člana.
Član 248
U delu 7. Obrasca POPDV - Nabavka dobara i usluga od
poljoprivrednika, iskazuju se podaci o nabavci dobara i usluga od
poljoprivrednika, i to:
1) u polje 7.1 - Vrednost primljenih dobara i usluga,
uključujući i povećanje, odnosno smanjenje te vrednosti, unosi se
podatak o vrednosti primljenih dobara i usluga od poljoprivrednika,
uvećanoj za iznos povećanja, odnosno umanjenoj za iznos smanjenja te
vrednosti;
2) u polje 7.2 - Vrednost plaćenih dobara i usluga,
unosi se podatak o vrednosti plaćenih dobara i usluga poljoprivredniku.
Ako je vrednost dobara i usluga plaćena poljoprivredniku u poreskom
periodu koji prethodi poreskom periodu u kojem je poljoprivrednik
izvršio promet dobara i usluga, podatak o vrednosti plaćenih dobara i
usluga unosi se u polje 7.2 Obrasca POPDV za poreski period u kojem je
poljoprivrednik izvršio promet tih dobara i usluga;
3) u polje 7.3 - Plaćena PDV nadoknada, unosi se podatak o iznosu plaćene PDV nadoknade poljoprivredniku;
4) u polje 7.4 - Plaćena PDV nadoknada koja se može
odbiti kao prethodni porez, unosi se podatak o iznosu PDV nadoknade
plaćene poljoprivredniku koja se može odbiti kao prethodni porez.
Član 249
U delu 8. Obrasca POPDV - Nabavka dobara i usluga,
osim nabavke dobara i usluga od poljoprivrednika, iskazuju se podaci o
nabavci dobara i usluga, osim nabavke dobara i usluga od
poljoprivrednika.
U delu 8a - Nabavka dobara i usluga u Republici
Srbiji od obveznika PDV - promet za koji je poreski dužnik isporučilac
dobara, odnosno pružalac usluga iskazuju se podaci, i to:
1) u polje 8a.1 - Prvi prenos prava raspolaganja na
novoizgrađenim građevinskim objektima, unose se podaci o iznosu
osnovice i obračunatom PDV za prvi prenos prava raspolaganja na
novoizgrađenim građevinskim objektima, ekonomski deljivim celinama u
okviru novoizgrađenih građevinskih objekata i vlasničkim udelima na tim
dobrima, za koji je poreski dužnik obveznik PDV koji vrši taj promet; u
ovo polje ne unose se podaci o prvom prenosu prava raspolaganja na
hipotekovanim nepokretnostima kod realizacije hipoteke u skladu sa
zakonom kojim se uređuje hipoteka i prvom prenosu prava raspolaganja na
predmetnim dobrima nad kojima se sprovodi izvršenje u izvršnom postupku
u skladu sa zakonom, za koji je poreski dužnik obveznik PDV - primalac
dobara;
2) u polje 8a.2 - Dobra i usluge, osim dobara iz
polja 8a.1, unose se podaci o iznosu osnovice i iznosu obračunatog PDV
za promet dobara i usluga, osim za promet dobara iz tačke 1) ovog
stava, uključujući i podatke o iznosu osnovice i iznosu obračunatog PDV
za promet usluga posredovanja kod prometa investicionog zlata, za koji
postoji obaveza obračunavanja PDV u skladu sa Zakonom, izvršen drugom
obvezniku PDV, kao i po osnovu izdatog računa za usluge iz člana 5.
stav 3. tačka 1) Zakona, usluge neposredno povezane sa tim uslugama i
usluge tehničke podrške prilikom korišćenja softvera, hardvera i druge
opreme na određeni vremenski period, ako je po osnovu tog računa
nastala poreska obaveza u smislu člana 16. tačka 2a) Zakona. U ovo
polje, u delu koji se odnosi na osnovicu, unose se i podaci o iznosu
naknade za promet dobara i usluga za koji je u skladu sa čl. 35. i 36.
Zakona propisan poseban postupak oporezivanja;
3) u polje 8a.3 - Dobra i usluge bez naknade, unose
se podaci o iznosu osnovice i iznosu obračunatog PDV za promet dobara i
usluga bez naknade;
4) u polje 8a.4 - Izmena osnovice za nabavljena dobra
i usluge i ispravka PDV po osnovu izmene osnovice - povećanje, unosi se
podatak o iznosu za koji je povećana osnovica za nabavljena dobra i
usluge i iznosu za koji je povećan PDV po osnovu povećanja osnovice;
5) u polje 8a.5 - Izmena osnovice za nabavljena dobra
i usluge i ispravka PDV po osnovu izmene osnovice - smanjenje, unosi se
podatak o iznosu za koji je smanjena osnovica za nabavljena dobra i
usluge i iznosu za koji je smanjen PDV po osnovu smanjenja osnovice (izvršena ispravka odbitka prethodnog poreza u slučaju kada je obveznik PDV imao pravo na odbitak prethodnog poreza po osnovu nabavljenih dobara i usluga);
6) u polje 8a.6 - Ukupna osnovica za nabavljena dobra
i usluge (8a.1 + 8a.2 + 8a.3 + 8a.4 + 8a.5), automatski se unosi
podatak o iznosu ukupne osnovice za nabavljena dobra i usluge;
7) u polje 8a.7 - Naknada ili deo naknade koji je
plaćen pre izvršenog prometa i PDV obračunat po tom osnovu (avans),
unosi se podatak o iznosu plaćenog avansa, posebno podatka o delu tog
iznosa koji se odnosi na osnovicu i delu koji se odnosi na obračunati
PDV;
8) u polje 8a.8 - Ukupno obračunati PDV od strane
obveznika PDV - prethodnog učesnika u prometu (8a.1 + 8a.2 + 8a.3 +
8a.4 + 8a.5 + 8a.7), automatski se unosi podatak o iznosu ukupno
obračunatog PDV od strane obveznika PDV - prethodnog učesnika u
prometu.
U delu 8b - Nabavka dobara i usluga u Republici
Srbiji od obveznika PDV - promet za koji je poreski dužnik primalac
dobara, odnosno usluga iskazuju se podaci, i to:
1) u polje 8b.1 - Prenos prava raspolaganja na
građevinskim objektima, unosi se podatak o iznosu osnovice za prenos
prava raspolaganja na građevinskim objektima, ekonomski deljivim
celinama u okviru građevinskih objekata i vlasničkim udelima na tim
dobrima, u slučaju kada je ugovorom na osnovu kojeg se vrši promet tih
dobara, zaključenim između obveznika PDV, predviđeno da će se na taj
promet obračunati PDV, pod uslovom da sticalac obračunati PDV može u
potpunosti odbiti kao prethodni porez, kao i za prvi prenos prava
raspolaganja na hipotekovanim nepokretnostima kod realizacije hipoteke
u skladu sa zakonom kojim se uređuje hipoteka i prvi prenos prava
raspolaganja na predmetnim dobrima nad kojima se sprovodi izvršenje u
izvršnom postupku u skladu sa zakonom;
2) u polje 8b.2 - Dobra i usluge, osim dobara iz
polja 8b.1, unose se podaci o iznosu osnovice za promet dobara i
usluga, osim za promet dobara iz tačke 1) ovog stava, i to: za promet
sekundarnih sirovina i usluga koje su neposredno povezane sa tim
dobrima, promet dobara i usluga iz oblasti građevinarstva, promet
električne energije i prirodnog gasa koji se isporučuju preko prenosne,
transportne i distributivne mreže licu koje je ta dobra nabavilo radi
dalje prodaje, promet predmeta založnog prava kod realizacije ugovora o
zalozi u skladu sa zakonom kojim se uređuje založno pravo na pokretnim
stvarima i promet dobara (pokretnih stvari) i usluga nad kojima se
sprovodi izvršenje u izvršnom postupku u skladu sa zakonom, uključujući
i promet investicionog zlata za koji postoji obaveza obračunavanja PDV
u skladu sa Zakonom;
3) u polje 8b.3 - Dobra i usluge bez naknade, unose se podaci o iznosu osnovice za promet dobara i usluga bez naknade;
4) u polje 8b.4 - Izmena osnovice za nabavljena dobra
i usluge - povećanje, unosi se podatak o iznosu za koji je povećana
osnovica za nabavljena dobra i usluge;
5) u polje 8b.5 - Izmena osnovice za nabavljena dobra
i usluge - smanjenje, unosi se podatak o iznosu za koji je smanjena
osnovica za nabavljena dobra i usluge;
6) u polje 8b.6 - Ukupna osnovica za nabavljena dobra
i usluge (8b.1 + 8b.2 + 8b.3 + 8b.4 + 8b.5), automatski se unosi
podatak o ukupnom iznosu osnovice za nabavljena dobra i usluge;
7) u polje 8b.7 - Naknada ili deo naknade koji je
plaćen pre izvršenog prometa (avans), unosi se podatak o iznosu
plaćenog avansa.
U delu 8v - Nabavka dobara i usluga u Republici
Srbiji od obveznika PDV, osim po osnovu prometa za koji postoji obaveza
obračunavanja PDV iz dela 8a i 8b, iskazuju se podaci, i to:
1) u polje 8v.1 - Sticanje celokupne, odnosno dela
imovine u skladu sa članom 6. stav 1. tačka 1) Zakona i nabavka dobara
i usluga u skladu sa članom 6a Zakona, sa ili bez naknade ili kao ulog,
uključujući i povećanje, odnosno smanjenje te naknade, unosi se podatak
o iznosu naknade, odnosno vrednosti celokupne, odnosno dela imovine
stečene u skladu sa članom 6. stav 1. tačka 1) Zakona i dobara i usluga
nabavljenih u skladu sa članom 6a Zakona, sa ili bez naknade ili kao
ulog, uvećanom za iznos povećanja, odnosno umanjenom za iznos smanjenja
te naknade;
2) u polje 8v.2 - Dobra i usluge uz naknadu, osim iz
polja 8v.1, uključujući i povećanje, odnosno smanjenje te naknade,
unosi se podatak o iznosu naknade za promet dobara i usluga uz naknadu,
osim iz polja 8v.1, uvećanom za iznos povećanja, odnosno umanjenom za
iznos smanjenja te naknade;
3) u polje 8v.3 - Dobra i usluge bez naknade, osim iz
polja 8v.1, unosi se podatak o iznosu vrednosti prometa dobara i usluga
bez naknade, osim iz tačke 1) ovog stava;
4) u polje 8v.4 - Ukupna naknada, odnosno vrednost
nabavljenih dobara i usluga (8v.1 + 8v.2 + 8v.3), automatski se unosi
podatak o iznosu ukupne naknade, odnosno vrednosti nabavljenih dobara i
usluga.
U delu 8g - Nabavka dobara i usluga u Republici
Srbiji od stranih lica koja nisu obveznici PDV - promet za koji postoji
obaveza obračunavanja PDV iskazuju se podaci, i to:
1) u polje 8g.1 - Dobra i usluge, unose se podaci o
iznosu osnovice za promet nabavljenih dobara i usluga, uključujući i
podatak o iznosu osnovice po osnovu izdatog računa za usluge iz člana
5. stav 3. tačka 1) Zakona, usluge neposredno povezane sa tim uslugama
i usluge tehničke podrške prilikom korišćenja softvera, hardvera i
druge opreme na određeni vremenski period, ako je po osnovu tog računa
nastala poreska obaveza u smislu člana 16. tačka 2a) Zakona;
2) u polje 8g.2 - Dobra i usluge bez naknade, unose
se podaci o iznosu osnovice za promet nabavljenih dobara i usluga bez
naknade;
3) u polje 8g.3 - Izmena osnovice - povećanje, unose
se podaci o iznosu za koji je povećana osnovica za nabavljena dobra i
usluge;
4) u polje 8g.4 - Izmena osnovice - smanjenje, unose
se podaci o iznosu za koji je smanjena osnovica za nabavljena dobra i
usluge;
5) u polje 8g.5 - Ukupna osnovica za nabavljena dobra
i usluge (8g.1 + 8g.2 + 8g.3 + 8g.4), automatski se unose podaci o
iznosu ukupne osnovice za nabavljena dobra i usluge;
6) u polje 8g.6 - Naknada ili deo naknade plaćen pre izvršenog prometa (avans), unosi se podatak o iznosu plaćenog avansa.
U delu 8d - Nabavka dobara i usluga, osim iz dela 8a-8g, iskazuju se podaci, i to:
1) u polje 8d.1 - Dobra i usluge nabavljeni u
Republici Srbiji od stranih lica koja nisu obveznici PDV - promet za
koji ne postoji obaveza obračunavanja PDV, kao i povećanje, odnosno
smanjenje naknade za ta dobra i usluge, uključujući i nabavku bez
naknade, unosi se podatak o iznosu naknade za promet dobara i usluga
nabavljenih u Republici Srbiji od stranih lica koja nisu obveznici PDV
po osnovu prometa za koji ne postoji obaveza obračunavanja PDV,
uvećanom za iznos povećanja, odnosno umanjenom za iznos smanjenja te
naknade, uključujući i vrednost dobara i usluga nabavljenih bez
naknade;
2) u polje 8d.2 - Dobra i usluge nabavljeni u
Republici Srbiji od lica sa teritorije Republike Srbije koja nisu
obveznici PDV, kao i povećanje, odnosno smanjenje naknade za ta dobra i
usluge, uključujući i nabavku bez naknade, unosi se podatak o iznosu
naknade za promet dobara i usluga nabavljenih u Republici Srbiji od
lica sa teritorije Republike Srbije koja nisu obveznici PDV, uvećanom
za iznos povećanja, odnosno umanjenom za iznos smanjenja te naknade,
uključujući i vrednost dobara i usluga nabavljenih bez naknade;
3) u polje 8d.3 - Dobra i usluge nabavljeni van
Republike Srbije, kao i povećanje, odnosno smanjenje naknade za ta
dobra i usluge, uključujući i nabavku bez naknade, unosi se podatak o
iznosu naknade za promet dobara i usluga nabavljenih van Republike
Srbije, nezavisno od toga da li je ta nabavka izvršena od stranih lica
ili lica sa teritorije Republike Srbije, obveznika PDV ili lica koja
nisu obveznici PDV, pravnih ili fizičkih lica, uključujući i
preduzetnike, uvećanom za iznos povećanja, odnosno umanjenom za iznos
smanjenja te naknade, uključujući i vrednost dobara i usluga
nabavljenih bez naknade. U ovo polje unosi se i podatak o nabavci
dobara koja su uvezena, a koja nisu stavljena u slobodan promet u
skladu sa carinskim propisima.
U delu 8đ - Ukupna osnovica, naknada, odnosno
vrednost nabavljenih dobara i usluga (8a.6 + 8b.6 + 8v.4 + 8g.5 + 8d.1
+ 8d.2 + 8d.3), automatski se unosi podatak o iznosu ukupne naknade,
odnosno vrednosti nabavljenih dobara i usluga.
Podatak o iznosu osnovice za nabavljena dobra i usluge iskazuje se bez umanjenja za deo avansa koji se odnosi na osnovicu, a podatak o iznosu obračunatog PDV kao razlika između iznosa obračunatog PDV za izvršeni promet i iznosa obračunatog PDV po osnovu avansa.
Član 250
U delu 8e Obrasca POPDV - PDV za promet dobara i
usluga koji se može odbiti kao prethodni porez i ispravke odbitka
prethodnog poreza, iskazuju se podaci o PDV za promet dobara i usluga
koji se može odbiti kao prethodni porez i ispravkama odbitka prethodnog
poreza, i to:
1) u polje 8e.1 - Ukupno obračunati PDV za promet
nabavljenih dobara i usluga za koji je poreski dužnik obveznik PDV -
isporučilac dobara, odnosno pružalac usluga, a koji se može odbiti kao
prethodni porez (8a.8 umanjen za iznos PDV koji se ne može odbiti kao
prethodni porez), unosi se podatak o iznosu ukupno obračunatog PDV za
promet nabavljenih dobara i usluga za koji je poreski dužnik obveznik
PDV - isporučilac dobara, odnosno pružalac usluga, a koji se može
odbiti kao prethodni porez (razlika između iznosa ukupno obračunatog
PDV za promet nabavljenih dobara i usluga za koji je poreski dužnik
obveznik PDV - isporučilac dobara, odnosno pružalac usluga i iznosa PDV
koji se ne može odbiti kao prethodni porez);
2) u polje 8e.2 - Ukupno obračunati PDV za promet
nabavljenih dobara i usluga za koji je poreski dužnik obveznik PDV -
primalac dobara, odnosno usluga, a koji se može odbiti kao prethodni
porez (3a.9 umanjen za iznos PDV koji se ne može odbiti kao prethodni
porez), unosi se podatak o iznosu ukupno obračunatog PDV za promet
nabavljenih dobara i usluga za koji je poreski dužnik obveznik PDV -
primalac dobara, odnosno usluga, a koji se može odbiti kao prethodni
porez (razlika između iznosa ukupno obračunatog PDV za promet
nabavljenih dobara i usluga za koji je poreski dužnik obveznik PDV -
primalac dobara, odnosno usluga i iznosa PDV koji se ne može odbiti kao
prethodni porez);
3) u polje 8e.3 - Ispravka odbitka - povećanje
prethodnog poreza, osim po osnovu izmene osnovice za promet dobara i
usluga i po osnovu uvoza dobara, unosi se podatak o iznosu za koji je
povećan odbitak prethodnog poreza po bilo kom osnovu u skladu sa
Zakonom, osim po osnovu izmene osnovice za promet dobara i usluga i po
osnovu PDV plaćenog pri uvozu dobara (npr. po osnovu naknadnog sticanja
prava na odbitak prethodnog poreza u skladu sa članom 32a Zakona,
sticanja prava na odbitak prethodnog poreza kod evidentiranja za
obavezu plaćanja PDV u skladu sa članom 32b Zakona i drugog povećanja prethodnog poreza u skladu sa članom 220b stav 1. ovog pravilnika);
4) u polje 8e.4 - Ispravka odbitka - smanjenje
prethodnog poreza, osim po osnovu izmene osnovice za promet dobara i
usluga, unosi se podatak o iznosu za koji je smanjen odbitak prethodnog
poreza po bilo kom osnovu u skladu sa Zakonom, osim po osnovu izmene
osnovice za promet dobara i usluga (npr. po osnovu ispravke odbitka
prethodnog poreza u skladu sa članom 32. Zakona, na osnovu odluke
carinskog organa i drugog smanjenja u skladu sa članom 220b stav 2. ovog pravilnika);
5) u polje 8e.5 - Ukupno obračunati PDV za promet
dobara i usluga koji se može odbiti kao prethodni porez (8e.1 + 8e.2 +
8e.3 + 8e.4), automatski se unosi podatak o iznosu ukupno obračunatog
PDV za promet dobara i usluga koji se može odbiti kao prethodni porez;
6) u polje 8e.6 - Ukupno obračunati PDV za promet
dobara i usluga koji se može odbiti kao prethodni porez uvećan za iznos
za koji se ne može umanjiti obračunati PDV (8e.5 + (5.2 + 5.5 u
apsolutnom iznosu)), automatski se unosi podatak o iznosu ukupno
obračunatog PDV za promet dobara i usluga koji se može odbiti kao
prethodni porez uvećanog za iznos za koji se ne može umanjiti
obračunati PDV.
Član 251
U delu 9. Obrasca POPDV - Ukupna vrednost nabavljenih
dobara i usluga, uključujući i uvoz dobara stavljenih u slobodan promet
(6.3 + 7.1 + 8đ), automatski se unosi podatak o iznosu ukupne vrednosti
nabavljenih dobara i usluga, uključujući i vrednost uvezenih dobara
stavljenih u slobodan promet.
Član 252
U delu 9a Obrasca POPDV - PDV koji se u poreskoj
prijavi iskazuje kao prethodni porez, iskazuju se podaci o PDV koji se
u poreskoj prijavi iskazuje kao prethodni porez, i to:
1) u polje 9a.1 - PDV plaćen pri uvozu dobara, unosi
se podatak o iznosu PDV plaćenog pri uvozu dobara koji se u poreskoj
prijavi iskazuje kao prethodni porez;
2) u polje 9a.2 - PDV nadoknada plaćena
poljoprivredniku, unosi se podatak o iznosu PDV nadoknade plaćene
poljoprivredniku koji se u poreskoj prijavi iskazuje kao prethodni
porez;
3) u polje 9a.3 - PDV po osnovu nabavki dobara i
usluga, osim iz polja 9a.1 i 9a.2, unosi se podatak o iznosu PDV
obračunatom za promet dobara i usluga koji se u poreskoj prijavi
iskazuje kao prethodni porez, osim iz tač. 1) i 2) ovog člana;
4) u polje 9a.4 - Ukupan PDV koji se u poreskoj
prijavi iskazuje kao prethodni porez (9a.1 + 9a.2 + 9a.3), automatski
se unosi podatak o iznosu ukupnog PDV koji se u poreskoj prijavi
iskazuje kao prethodni porez.
Član 253
U delu 10. Obrasca POPDV - Poreska obaveza
(5.7-9a.4), automatski se iskazuje podatak o poreskoj obavezi za
poreski period (razlika između iznosa ukupno obračunatog PDV i iznosa
ukupnog PDV koji se u poreskoj prijavi iskazuje kao prethodni porez).
Član 254
U delu 11. Obrasca POPDV - Promet dobara i usluga
izvršen van Republike Srbije i drugi promet koji ne podleže PDV,
iskazuju se podaci o prometu dobara i usluga izvršenom van Republike
Srbije i drugim aktivnostima koje ne podležu PDV, i to:
1) u polje 11.1 - Promet dobara i usluga izvršen van
Republike Srbije, sa ili bez naknade, unosi se podatak o iznosu naknade
za promet, odnosno vrednosti prometa dobara i usluga koji je izvršen
van Republike Srbije;
2) u polje 11.2 - Prenos celokupne, odnosno dela
imovine u skladu sa članom 6. stav 1. tačka 1) Zakona i promet dobara i
usluga u skladu sa članom 6a Zakona, sa ili bez naknade ili kao ulog,
unosi se podatak o iznosu naknade, odnosno vrednosti prenosa celokupne,
odnosno dela imovine u skladu sa članom 6. stav 1. tačka 1) Zakona,
odnosno prometa dobara i usluga u okviru realizacije ugovora o
javno-privatnom partnerstvu sa elementima koncesije u skladu sa članom
6a Zakona;
3) u polje 11.3 - Promet dobara i usluga iz člana 6.
Zakona, osim polja 11.2, unosi se podatak o iznosu vrednosti prometa
dobara i usluga iz člana 6. Zakona, osim tačke 2) ovog stava.
Ako je pre izvršenog prometa dobara i usluga, odnosno
prenosa celokupne ili dela imovine iz stava 1. ovog člana naplaćena
naknada, odnosno deo naknade, u polja 11.1 i 11.2 unose se podaci o
iznosu naplaćene naknade, odnosno dela naknade.
Član 255
Podaci o izmeni iznosa osnovice, odnosno naknade i
iznosa PDV po osnovu izmene osnovice za promet dobara i usluga, unose
se u odgovarajuća polja Obrasca POPDV u kojima se iskazuju podaci o
izmeni iznosa osnovice, odnosno naknade i iznosa PDV u skladu sa ovim
pravilnikom, nezavisno od toga u kojem je poreskom periodu izvršen
promet dobara i usluga.
U slučaju smanjenja avansa, podatak koji se odnosi na osnovicu ne iskazuje se u Obrascu POPDV, dok se podatak koji se odnosi na iznos PDV iskazuje u odgovarajućem polju Obrasca POPDV u skladu sa ovim pravilnikom.
Član 255a
Ako obveznik PDV - isporučilac dobara, odnosno pružalac usluga, koji je poreski dužnik za izvršeni promet dobara i usluga u skladu sa Zakonom, stornira:
1) račun za promet dobara i usluga i dokument o povećanju, smanjuje iznos osnovice, a iznos obračunatog PDV može da smanji u skladu sa Zakonom i ovim pravilnikom;
2) avansni račun, ne smanjuje iznos osnovice, a iznos obračunatog PDV može da smanji u skladu sa Zakonom i ovim pravilnikom;
3) dokument o smanjenju osnovice za promet, povećava iznos osnovice i iznos obračunatog PDV ako je obračunati PDV prethodno bio smanjen;
4) dokument o smanjenju avansa, ne povećava iznos osnovice, a povećava iznos obračunatog PDV ako je obračunati PDV prethodno bio smanjen.
Ako obveznik PDV - isporučilac dobara, odnosno pružalac usluga, koji nije poreski dužnik za izvršeni promet dobara i usluga u skladu sa Zakonom, stornira:
1) račun za promet dobara i usluga i dokument o povećanju, smanjuje iznos osnovice;
2) avansni račun, ne smanjuje iznos osnovice;
3) dokument o smanjenju osnovice, povećava iznos osnovice;
4) dokument o smanjenju avansa, ne povećava iznos osnovice.
Ako obveznik PDV - primalac dobara i usluga, koji je poreski dužnik za promet dobara i usluga u skladu sa Zakonom, stornira:
1) interni račun iz člana 196. stav 2. tač. 1), 2) i 3) ovog pravilnika, smanjuje iznos osnovice, a iznos obračunatog PDV može da smanji u skladu sa ovim pravilnikom;
2) interni račun iz člana 196. stav 2. tačka 4) ovog pravilnika, ne smanjuje iznos osnovice, a iznos obračunatog PDV može da smanji u skladu sa ovim pravilnikom;
3) interni račun iz člana 196. stav 2. tačka 5) ovog pravilnika, povećava iznos osnovice i iznos obračunatog PDV ako je obračunati PDV prethodno bio smanjen;
4) interni račun iz člana 196. stav 2. tačka 6) ovog pravilnika, ne povećava iznos osnovice, a povećava iznos obračunatog PDV ako je obračunati PDV prethodno bio smanjen.
Ako obveznik PDV - primalac dobara i usluga, koji nije poreski dužnik za promet dobara i usluga, dobije informaciju da je prethodni učesnik u prometu stornirao:
1) račun za promet dobara i usluga i dokument o povećanju, koji je izdat u skladu sa Zakonom, smanjuje iznos osnovice;
2) avansni račun, ne smanjuje iznos osnovice;
3) dokument o smanjenju osnovice za promet, povećava iznos osnovice;
4) dokument o smanjenju avansa, ne povećava iznos osnovice.
Ispravka - smanjenje PDV po osnovu storniranja dokumenata iz stava 4. tač. 1) i 2) ovog člana i ispravka - povećanje PDV po osnovu storniranja dokumenata iz stava 4. tač. 3) i 4) ovog člana vrši se u zavisnosti od toga da li storniranje tih dokumenata dovodi do smanjenja ili povećanja PDV koji je odbijen, odnosno koji se može odbiti kao prethodni porez.
U slučaju storniranja dokumenata koji se odnose na promet dobara i usluga za koji ne postoji obaveza obračunavanja PDV u skladu sa Zakonom, i to:
1) računa za promet dobara i usluga za koji ne postoji obaveza obračunavanja PDV u skladu sa Zakonom i dokumenta o povećanju, smanjuje se iznos naknade;
2) avansnog računa za promet iz tačke 1) ovog stava, ne smanjuje se iznos naknade po osnovu avansa;
3) dokumenta o smanjenju za promet dobara i usluga za koji ne postoji obaveza obračunavanja PDV u skladu sa Zakonom, povećava se iznos naknade;
4) dokumenta o smanjenju avansa, ne povećava se iznos naknade po osnovu avansa.
Povećanje, odnosno smanjenje iznosa osnovice i iznosa PDV iz st. 1. do 5. ovog člana, odnosno iznosa naknade iz stava 6. ovog člana iskazuju se u odgovarajućim poljima Obrasca POPDV, u zavisnosti od dokumenta koji je storniran.
Član 256
Ako za promet dobara i usluga bez naknade prethodni
učesnik u prometu nije izdao račun, a za koji postoji obaveza
iskazivanja podataka u Obrascu POPDV za poreski period u kojem je
izvršen promet u skladu sa ovim pravilnikom, podaci o iznosu osnovice,
odnosno vrednosti dobara i usluga, utvrđuju se procenom tih iznosa
shodno članu 18. st. 1-3. Zakona.
Član 257
Obveznik PDV koji primenjuje sistem naplate u skladu
sa članom 36a Zakona unosi podatke u Obrazac POPDV primenjujući pravila
o nastanku poreske obaveze i prava na odbitak prethodnog poreza u
skladu sa tim članom.
Član 258
U Obrazac POPDV podaci se unose upisivanjem iznosa u odgovarajuća polja, u dinarima, bez decimala.
Podaci iz stava 1. ovog člana mogu biti i sa predznakom "minus".
U Obrazac POPDV ne unose se podaci u osenčena polja.
Obveznik PDV ne unosi podatke u polja u koja se podaci upisuju automatski u skladu sa ovim pravilnikom.
XXIXa PROMENA PORESKOG PERIODA NA ZAHTEV OBVEZNIKA PDV
Član 258a
Obveznik PDV za kojeg je poreski period kalendarsko tromesečje u skladu sa članom 48. stav 2. Zakona može da podnese poreskom organu zahtev za promenu poreskog perioda u kalendarski mesec, počev od 20. decembra zaključno sa 31. decembrom tekuće godine za narednu kalendarsku godinu.
Obvezniku PDV kojem je odobrena promena poreskog perioda iz stava 1. ovog člana poreski organ dostavlja potvrdu u elektronskom obliku u poresko sanduče preko portala Poreske uprave.
Ako je poreski organ odobrio promenu poreskog perioda iz stava 1. ovog člana, odobreni poreski period traje najviše 12 meseci.
Ako je potvrda kojom je odobrena promena poreskog perioda iz stava 1. ovog člana dostavljena podnosiocu zahteva:
1) zaključno sa 20. januarom tekuće godine, za obveznika PDV - podnosioca zahteva poreski period je kalendarski mesec počev za poreski period januar tekuće godine;
2) posle 20. januara tekuće godine, za obveznika PDV - podnosioca zahteva poreski period je kalendarski mesec počev za poreski period april tekuće godine.
XXX OBLIK I SADRŽINA PORESKE PRIJAVE PDV
Član 259
Lica iz člana 50. Zakona podnose Poreskoj upravi
poresku prijavu na Obrascu PPPDV - Poreska prijava poreza na dodatu
vrednost, koji je odštampan uz ovaj pravilnik i čini njegov sastavni
deo.
Uz poresku prijavu iz stava 1. ovog člana, kao njen
sastavni deo, podnosi se pregled obračuna PDV na Obrascu POPDV, osim
ako ovim pravilnikom nije drukčije propisano.
Član 260
Poreska prijava, kao i izmenjena poreska prijava podnose se u elektronskom obliku, i to:
1) kao jedinstveni zapis iskazan XML jezikom, elektronskim putem preko portala Poreske uprave; ili
2) popunjavanjem poreske prijave u okviru korisničke aplikacije na portalu Poreske uprave.
Član 261
Ako poreska prijava sadrži nedostatke u pogledu
formalne ispravnosti i matematičke tačnosti, Poreska uprava u
elektronskom obliku obaveštava podnosioca prijave o tim nedostacima.
Poreska prijava iz stava 1. ovog člana ne smatra se podnetom.
Obaveštenje iz stava 1. ovog člana sadrži informaciju o formalnim nedostacima i matematičkim netačnostima.
Po dobijanju obaveštenja iz stava 1. ovog člana,
podnosilac prijave je dužan da otkloni identifikovane nedostatke i
podnese tako ispravljenu poresku prijavu.
Ispravljena poreska prijava iz stava 4. ovog člana ne smatra se izmenjenom poreskom prijavom.
Poreska prijava smatra se podnetom kada Poreska
uprava potvrdi formalnu ispravnost i matematičku tačnost iskazanih
podataka, dodeli broj prijave i u elektronskom obliku o tome dostavi
obaveštenje podnosiocu prijave.
Član 262
Obrazac PPPDV sadrži podatke o:
1) poreskoj prijavi;
2) podnosiocu prijave;
3) prometu dobara i usluga;
4) prethodnom porezu;
5) poreskoj obavezi.
Član 263
U delu I Obrasca PPPDV iskazuju se podaci o poreskoj prijavi, i to:
1) u polje 1.1. - Poreski period, upisuje se datum početka i završetka poreskog perioda;
2) u polje 1.2. - Izmena prijave, upisuje se broj 1
ako se podnosi izmenjena poreska prijava u skladu sa zakonom kojim se
uređuju poreski postupak i poreska administracija, u kom slučaju se u
polje 1.2.a upisuje identifikacioni broj poreske prijave koja se menja.
Identifikacioni broj poreske prijave iz stava 1. tačka 2) ovog člana je:
1) identifikacioni broj poreske prijave, ako se menja poreska prijava podneta u elektronskom obliku;
2) broj bar koda, ako se menja poreska prijava koja nije podneta u elektronskom obliku.
U delu II Obrasca PPPDV iskazuju se podaci o podnosiocu poreske prijave, i to:
1) u polje 2.1. - Tip podnosioca, upisuje se oznaka 1
ako se poreska prijava podnosi za obveznika PDV, odnosno oznaka 2 ako
se poreska prijava podnosi za poreskog dužnika koji nije obveznik PDV;
2) u polje 2.2. - Oznaka poreskog perioda, upisuje se
oznaka 1 ako se poreska prijava podnosi za obveznika PDV za kojeg je
poreski period kalendarski mesec ili poreskog dužnika koji nije
obveznik PDV, odnosno oznaka 3 ako se poreska prijava podnosi za
obveznika PDV za kojeg je poreski period kalendarsko tromesečje;
3) polja 2.3. - Poreski identifikacioni broj i 2.4. -
Naziv, odnosno ime i prezime i adresa, popunjavaju se automatski na
osnovu izbora ovlašćenog podnosioca poreske prijave;
4) u polje 2.5. - Elektronska pošta, upisuje se podatak o elektronskoj adresi podnosioca poreske prijave.
U delu III Obrasca PPPDV, koji podnosi obveznik PDV,
iskazuju se podaci o iznosu osnovice, odnosno naknade za promet dobara
i usluga i iznosu obračunatog PDV, a koji se iskazuju u odgovarajućim
poljima Obrasca POPDV u skladu sa ovim pravilnikom, i to:
1) pod rednim brojem 1 - Promet dobara i usluga koji
je oslobođen PDV sa pravom na odbitak prethodnog poreza, u polju 001
iskazuje se podatak o iznosu naknade za promet, a koji se iskazuje u
polju 1.5 Obrasca POPDV;
2) pod rednim brojem 2 - Promet dobara i usluga koji
je oslobođen PDV bez prava na odbitak prethodnog poreza, u polju 002
iskazuje se podatak o iznosu naknade za promet, a koji se iskazuje u
polju 2.5 Obrasca POPDV;
3) pod rednim brojem 3 - Promet dobara i usluga po opštoj stopi:
(1) u polju 003 iskazuje se podatak o iznosu osnovice, odnosno naknade za promet, a koji se iskazuje u polju 5.1 Obrasca POPDV,
(2) u polju 103 iskazuje se podatak o iznosu obračunatog PDV, a koji se iskazuje u polju 5.3 Obrasca POPDV;
4) pod rednim brojem 4 - Promet dobara i usluga po posebnoj stopi:
(1) u polju 004 iskazuje se podatak o iznosu osnovice, odnosno naknade za promet, a koji se iskazuje u polju 5.4 Obrasca POPDV,
(2) u polju 104 iskazuje se podatak o iznosu obračunatog PDV, a koji se iskazuje u polju 5.5 Obrasca POPDV;
5) pod rednim brojem 5 - Zbir:
(1) u polju 005 iskazuje se podatak o ukupnom
iznosu osnovice, odnosno naknade za promet, a koji se iskazuje u polju
5.6 Obrasca POPDV,
(2) u polju 105 iskazuje se podatak o ukupno obračunatom PDV, a koji se iskazuje u polju 5.7. Obrasca POPDV.
U delu IV Obrasca PPPDV, koji podnosi obveznik PDV,
iskazuju se podaci o nabavljenim dobrima i uslugama i prethodnom
porezu, a koji se iskazuju u odgovarajućim poljima Obrasca POPDV, u
skladu sa ovim pravilnikom, i to:
1) pod rednim brojem 6 - Prethodni porez plaćen prilikom uvoza:
(1) u polju 006 iskazuje se podatak o

vrednosti uvezenih dobara stavljenih u slobodan promet u skladu sa
carinskim propisima, a koji se iskazuje u polju 6.3 Obrasca POPDV,
(2) u polju 106 iskazuje se podatak o iznosu
prethodnog poreza po osnovu uvoza dobara (PDV plaćen pri uvozu dobara
koji se može odbiti kao prethodni porez), a koji se iskazuje u polju
9a.1 Obrasca POPDV;
2) pod rednim brojem 7 - PDV naknada plaćena poljoprivredniku:
(1) u polju 007 iskazuje se podatak o iznosu
naknade za dobra i usluge nabavljene od poljoprivrednika, a koji se
iskazuje u polju 7.1 Obrasca POPDV,
(2) u polju 107 iskazuje se podatak o iznosu
prethodnog poreza po osnovu nabavke dobara i usluga od poljoprivrednika
(PDV nadoknada plaćena poljoprivredniku koja se može odbiti kao
prethodni porez), a koji se iskazuje u polju 9a.2 Obrasca POPDV;
3) pod rednim brojem 8 - Prethodni porez, osim prethodnog poreza sa red. br. 6. i 7:
(1) u polju 008 iskazuje se podatak o iznosu
naknade, osnovice, odnosno vrednosti nabavljenih dobara i usluga, osim
podataka pod red. br. 6. i 7, a koji se iskazuje u polju 8đ Obrasca
POPDV,
(2) u polju 108 podatak o iznosu prethodnog
poreza, osim podataka pod red. br. 6. i 7, a koji se iskazuje u polju
9a.3 Obrasca POPDV;
4) pod rednim brojem 9 - Zbir:
(1) u polju 009 iskazuje se podatak o ukupnom
iznosu naknade, osnovice, odnosno vrednosti nabavljenih dobara i
usluga, a koji se iskazuju u polju 9 Obrasca POPDV,
(2) u polju 109 iskazuje se podatak o ukupnom iznosu prethodnog poreza, a koji se iskazuje u polju 9a.4 Obrasca POPDV.
U delu V Obrasca PPPDV, koji podnosi obveznik PDV, iskazuju se podaci o poreskoj obavezi, i to:
1) pod rednim brojem 10 - Iznos PDV u poreskom
periodu, u polju 110 iskazuje se iznos PDV za uplatu ili za povraćaj, a
koji se iskazuje u delu 10. Obrasca POPDV;
2) pod rednim brojem 11 - Povraćaj, podnosilac
prijave koji je iskazao iznos poreza za povraćaj upisuje oznaku 1 ako
se opredelio za povraćaj iskazanog iznosa, odnosno upisuje oznaku 0 ako
se opredelio da iskazani iznos poreza koristi kao kredit za naredni
period.
Lice koje nije obveznik PDV, a koje je za promet
dobara i usluga za koji postoji obaveza obračunavanja PDV poreski
dužnik u skladu sa Zakonom, u Obrascu PPPDV iskazuje podatke o
obračunatom PDV i poreskoj obavezi, i to:
1) pod rednim brojem 3 - u polju 103 iznos obračunatog PDV za promet po opštoj stopi PDV;
2) pod rednim brojem 4 - u polju 104 iznos obračunatog PDV po posebnoj stopi PDV;
3) pod rednim brojem 5 - u polju 105 zbir iznosa iz polja 103 i 104;
4) pod rednim brojem 10 - iznos poreske obaveze po osnovu PDV.
Član 264
U obrasce EPPDV i PPPDV iznosi se upisuju, odnosno iskazuju u dinarima, bez decimala.
XXXI POSTUPAK BRISANJA IZ EVIDENCIJE OBVEZNIKA PDV
Član 265
Obveznik iz člana 38a st. 1. i 2. Zakona podnosi
Poreskoj upravi zahtev za brisanje iz evidencije obveznika PDV u
kalendarskom mesecu u kojem je prestao da obavlja PDV aktivnost u
elektronskom obliku preko portala Poreske uprave.
Zahtev iz stava 1. ovog člana podnosi se na Obrascu
ZBPDV - Zahtev za brisanje iz evidencije obveznika PDV, koji je
odštampan uz ovaj pravilnik i čini njegov sastavni deo.
Član 266
Uz zahtev za brisanje iz evidencije obveznika PDV,
obveznik PDV podnosi popisnu listu u elektronskom obliku, u PDF
formatu, preko portala Poreske uprave i poresku prijavu u skladu sa
ovim pravilnikom, za period od dana početka poreskog perioda u kojem je
podnet zahtev za brisanje do dana prestanka obavljanja PDV aktivnosti.
Popisna lista iz stava 1. ovog člana sadrži podatke o:
1) opremi za vršenje delatnosti koju obveznik PDV
poseduje na dan prestanka PDV aktivnosti, a za koju postoji obaveza
ispravke odbitka prethodnog poreza;
2) objektima za vršenje delatnosti, koje obveznik PDV
poseduje na dan prestanka PDV aktivnosti, a za koje postoji obaveza
ispravke odbitka prethodnog poreza;
3) drugim dobrima koja obveznik PDV poseduje na dan
prestanka PDV aktivnosti, a po osnovu kojih je imao pravo na odbitak
prethodnog poreza, odnosno po osnovu kojih ima obavezu obračunavanja
PDV kao poreski dužnik iz člana 10. stav 2. tačka 6) Zakona;
4) ulaganjima u objekte za koje postoji obaveza ispravke odbitka prethodnog poreza na dan prestanka PDV aktivnosti;
5) ulaganjima u objekte za koja bi postojala obaveza
ispravke odbitka prethodnog poreza da su završena do dana prestanka PDV
aktivnosti;
6) datim avansnim sredstvima po osnovu kojih je imao pravo na odbitak prethodnog poreza.
Podaci o opremi i objektima iz stava 2. tač. 1) i 2) ovog člana su podaci o:
1) nazivu i opisu opreme, odnosno vrsti, opisu i lokaciji objekata;
2) nabavnoj ceni, odnosno ceni koštanja opreme, odnosno objekata, bez PDV;
3) iznosu PDV koji je obveznik imao pravo da odbije po osnovu nabavke, odnosno proizvodnje opreme, odnosno objekata;
4) momentu prve upotrebe opreme, odnosno objekata;
5) iznosu ispravljenog odbitka prethodnog poreza za opremu, odnosno objekte.
Podaci o drugim dobrima iz stava 2. tačka 3) ovog člana su podaci o:
1) nazivu i vrsti dobara;
2) količini dobara;
3) nabavnoj ceni, odnosno ceni koštanja dobara, bez PDV;
4) iznosu PDV koji je obveznik PDV imao pravo da
odbije po osnovu nabavke, odnosno proizvodnje dobara, odnosno po osnovu
kojih ima obavezu obračunavanja PDV kao poreski dužnik iz člana 10.
stav 2. tačka 6) Zakona.
Podaci o ulaganjima u objekte iz stava 2. tačka 4) ovog člana su podaci o:
1) vrsti, opisu i lokaciji objekta u koji je izvršeno ulaganje;
2) vrednosti izvršenog ulaganja u objekte, bez PDV;
3) datumu završetka ulaganja u objekte;
4) iznosu PDV koji je obveznik PDV imao pravo da odbije po osnovu ulaganja u objekte;
5) iznosu ispravljenog odbitka prethodnog poreza za ulaganja u objekte.
Podaci o ulaganjima u objekte iz stava 2. tačka 5) ovog člana su podaci o:
1) vrsti, opisu i lokaciji objekta u koji je izvršeno ulaganje;
2) vrednosti izvršenog ulaganja u objekte, bez PDV;
3) iznosu PDV koji je obveznik PDV imao pravo da odbije kao prethodni porez po osnovu ulaganja u objekte.
Podaci o datim avansima iz stava 2. tačka 6) ovog člana su podaci o:
1) iznosu avansne uplate, bez PDV;
2) iznosu PDV obračunatog po osnovu avansne uplate;
3) iznosu PDV koji je obveznik PDV imao pravo da odbije kao prethodni porez po osnovu avansne uplate.
Član 267
Poreska uprava sprovodi postupak po zahtevu za
brisanje iz evidencije obveznika PDV u okviru kojeg vrši kontrolu
podataka iz popisne liste.
Prilikom sprovođenja postupka iz stava 1. ovog člana,
Poreska uprava vodi računa da ne dođe do dvostrukog oporezivanja
prometa dobara i usluga PDV, odnosno do neoporezivanja prometa dobara i
usluga na koji treba da se plati PDV.
Ako su ispunjeni uslovi za brisanje iz evidencije
obveznika PDV, a po izmirenju obaveza po osnovu PDV, Poreska uprava
izdaje potvrdu o brisanju iz evidencije obveznika PDV u elektronskom
obliku.
Potvrda iz stava 3. ovog člana izdaje se na Obrascu
PBPDV - Potvrda o brisanju iz evidencije obveznika PDV, koji je
odštampan uz ovaj pravilnik i čini njegov sastavni deo.
XXXII POSTUPAK OSTVARIVANJA PRAVA NA POVRAĆAJ PDV I NAČIN I POSTUPAK REFAKCIJE I REFUNDACIJE PDV
1. Povraćaj PDV
Član 268
Obveznik PDV koji u poreskoj prijavi PDV iskaže iznos
za povraćaj PDV, u toj prijavi opredeljuje se za povraćaj iskazanog
iznosa ili da iskazani iznos poreza koristi kao kredit, na način
propisan ovim pravilnikom.
Opredeljenje iz stava 1. ovog člana ne smatra se
zahtevom za povraćaj poreza u smislu zakona kojim se uređuju poreski
postupak i poreska administracija.
Član 269
Ako se obveznik PDV iz člana 268. stav 1. ovog
pravilnika opredeli za povraćaj PDV, povraćaj PDV vrši se na račun u
banci koji je obveznik PDV naveo evidencionoj prijavi.
Ako se obveznik PDV iz člana 268. stav 1. ovog
pravilnika ne opredeli za povraćaj PDV, koristi taj iznos za
izmirivanje svoje poreske obaveze za poreski period.
Ako obveznik PDV, nakon izmirivanja poreske obaveze u
smislu stava 2. ovog člana, ima neiskorišćeni iznos poreskog kredita,
može za taj iznos zahtevati povraćaj neiskorišćenog iznosa poreskog
kredita.
Zahtev za povraćaj neiskorišćenog iznosa poreskog
kredita iz stava 3. ovog člana, obveznik može da podnese nadležnom
poreskom organu, najranije istekom roka za podnošenje poreske prijave
za tekući poreski period u kojem ima neiskorišćeni iznos poreskog
kredita.
Član 270
Ako se ne izvrši povraćaj PDV u roku propisanom
odredbom člana 52. stav 4. Zakona, obveznik PDV ima pravo da podnese
zahtev za povraćaj PDV nadležnom poreskom organu u skladu sa zakonom
kojim se uređuju poreski postupak i poreska administracija.
Po zahtevu iz stava 1. ovog člana nadležni poreski
organ postupa na način propisan zakonom kojim se uređuju poreski
postupak i poreska administracija.
2. Refakcija PDV stranom obvezniku
Član 271
Lica iz člana 53. Zakona ostvaruju pravo na
refakciju, u skladu sa Zakonom, na osnovu zahteva potpisanog od strane
ovlašćenog lica koji se podnosi Poreskoj upravi.
Refakcija PDV izvršiće se licu iz člana 53. Zakona za
promet pokretnih dobara i pružene usluge u Republici Srbiji, pod
uslovima da:
1) je PDV za promet dobara i usluga iskazan u računu, u skladu sa Zakonom, i da je račun plaćen;
2) je iznos PDV, iskazan u jednom ili više računa, za
koji podnosi zahtev za refakciju PDV veći od 200 evra u dinarskoj
protivvrednosti po srednjem kursu Narodne banke Srbije na dan
podnošenja zahteva za refakciju PDV;
3) su ispunjeni uslovi pod kojima bi obveznik PDV
mogao ostvariti pravo na odbitak prethodnog poreza za nabavljena dobra
i usluge u skladu sa Zakonom;
4) ne vrši promet dobara i usluga u Republici Srbiji, osim prometa:
(1) usluga prevoza dobara koje su u skladu sa članom 24. stav 1. tač. 1), 5) i 8) Zakona oslobođene poreza;
(2) usluga prevoza putnika koji u skladu sa članom 49. stav 7. Zakona podleže pojedinačnom oporezivanju prevoza;
(3) dobara i usluga za koji obavezu obračunavanja PDV ima obveznik PDV - primalac dobara ili usluga.
Zahtev iz stava 1. ovog člana podnosi ovlašćeno lice
jednom godišnje, a najkasnije do 30. juna tekuće godine, za dobra i
usluge nabavljene u Republici Srbiji u prethodnoj kalendarskoj godini.
Zahtev iz stava 1. ovog člana podnosi se na Obrascu
REF 1 - Zahtev stranog obveznika za refakciju, koji je odštampan uz
ovaj pravilnik i čini njegov sastavni deo.
Uz zahtev iz stava 1. ovog člana dostavlja se:
1) potvrda o registraciji za PDV, odnosno drugi oblik
poreza na potrošnju, izdata od strane poreskog organa države u kome se
nalazi sedište stranog obveznika (original i overen prevod);
2) plaćeni računi o nabavljenim dobrima ili korišćenim uslugama u Republici Srbiji, po kojima je obračunat i plaćen PDV.
Centrala nakon izvršene provere ispunjenosti uslova
za refakciju, rešenjem odlučuje o zahtevu u roku od 30 dana od dana
podnošenja zahteva i dostavlja rešenje podnosiocu zahteva, a u roku od
15 dana od dana dostavljanja rešenja vrši se refakcija PDV.
Zahtev i dokumentacija iz st. 1. i 5. ovog člana
dostavljaju se u elektronskom obliku preko portala Poreske uprave, a
rešenje iz stava 6. ovog člana u elektronskom obliku.
Refakcija PDV vrši se u valuti države podnosioca
zahteva iz stava 1. ovog člana u iznosu dobijenom preračunom dinarskog
iznosa refakcije PDV po prodajnom kursu Narodne banke Srbije na dan
isplate iznosa refakcije PDV, uz odbitak troškova preračuna.
3. Refakcija PDV humanitarnim organizacijama
Član 272
Lica iz člana 54. Zakona ostvaruju pravo na
refakciju, u skladu sa Zakonom, na osnovu zahteva potpisanog od strane
ovlašćenog lica koji se podnosi Poreskoj upravi.
Zahtev iz stava 1. ovog člana podnosi se na Obrascu
REF 2 - Zahtev humanitarne organizacije za refakciju, koji je odštampan
uz ovaj pravilnik i čini njegov sastavni deo.
Zahtev iz stava 1. ovog člana podnosi ovlašćeno lice
jednom godišnje, a najkasnije do 30. juna tekuće godine, za dobra
nabavljena u Republici Srbiji u prethodnoj kalendarskoj godini.
Uz zahtev iz stava 1. ovog člana dostavlja se:
1) dokaz o registraciji humanitarne organizacije;
2) računi o nabavljenim dobrima u Republici Srbiji i dokazi o njihovom plaćanju;
3) dokaz da su dobra otpremljena u inostranstvo i da se koriste u humanitarne, dobrotvorne ili obrazovne svrhe;
4) podaci o imenu i adresi inostranog primaoca dobara i svrsi korišćenja dobara otpremljenih u inostranstvo.
Dokaz o registraciji iz stava 4. tačka 1) ovog člana dostavlja se samo prilikom prvog podnošenja zahteva za refakciju PDV.
Centrala, nakon izvršene provere ispunjenosti uslova
za refakciju, rešenjem odlučuje o zahtevu u roku od 30 dana od dana
podnošenja zahteva i dostavlja rešenje podnosiocu zahteva, a u roku od
15 dana od dana dostavljanja rešenja vrši se refakcija PDV.
Zahtev i dokumentacija iz st. 1. i 4. ovog člana
dostavljaju se u elektronskom obliku preko portala Poreske uprave, a
rešenje iz stava 6. ovog člana u elektronskom obliku.
4. Refakcija PDV tradicionalnim crkvama i verskim zajednicama
Član 273
Srpska pravoslavna crkva, Islamska zajednica,
Katolička crkva, Slovačka Evangelistička crkva a.v, Jevrejska
zajednica, Reformatorska hrišćanska crkva i Evangelistička hrišćanska
crkva a.v. (u daljem tekstu: tradicionalne crkve, odnosno verske
zajednice) ostvaruju pravo na refakciju, u skladu sa Zakonom, na osnovu
zahteva koji upravno telo određeno od strane tradicionalne crkve,
odnosno verske zajednice podnosi Poreskoj upravi za sve organizacione
delove tradicionalne crkve, odnosno verske zajednice.
Pre podnošenja prvog zahteva za refakciju,
tradicionalna crkva, odnosno verska zajednica, obaveštava Centralu koje
je upravno telo određeno za podnošenje zahteva za refakciju i o licu
ovlašćenom za potpisivanje zahteva za refakciju.
Zahtev iz stava 1. ovog člana podnosi se na Obrascu
REF 3 - Zahtev tradicionalne crkve, odnosno verske zajednice za
refakciju, koji je odštampan uz ovaj pravilnik i čini njegov sastavni
deo.
Rok za podnošenje zahteva je 60 dana od isteka
kalendarskog tromesečja u kome je izvršeno plaćanje računa za
nabavljena dobra i usluge u Republici Srbiji, odnosno plaćen PDV za
uvoz dobara u Republiku Srbiju.
Uz zahtev iz stava 1. ovog člana dostavljaju se:
1) računi o nabavljenim dobrima i korišćenim uslugama u Republici Srbiji;
2) dokumenti o izvršenom uvozu dobara u Republiku Srbiju;
3) dokaz da su računi iz tačke 1) ovog stava plaćeni
od strane lica koje ima pravo na refakciju PDV u skladu sa članom 55.
Zakona, odnosno dokaz da je plaćen PDV na uvoz dobara iz tačke 2) ovog
stava.
Centrala, nakon izvršene provere ispunjenosti uslova
za refakciju, rešenjem odlučuje o zahtevu u roku od 30 dana od dana
podnošenja zahteva i dostavlja rešenje podnosiocu zahteva, a u roku od
15 dana od dana dostavljanja rešenja vrši se refakcija PDV.
Zahtev i dokumentacija iz st. 1. i 5. ovog člana
dostavljaju se u elektronskom obliku preko portala Poreske uprave, a
obaveštenje i rešenje iz st. 2. i 6. ovog člana u elektronskom obliku.
Račun iz stava 5. ovog člana, koji nije izdat u skladu sa članom 42. Zakona, ne može se upotrebiti u postupku refakcije PDV.
Član 274
Dobrima i uslugama neposredno povezanim sa verskom delatnošću u smislu člana 55. Zakona, smatraju se:
1) sveće i materijal za proizvodnju sveća;
2) tamjan i materijal za proizvodnju tamjana;
3) briketi;
4) ulje i vino za obredne svrhe;
5) brašno i beskvasni hleb za obredne svrhe;
6) svete sasude i obredni simboli;
7) odežde za sveštenike i verske službenike i materijal za proizvodnju ovih odeždi;
8) građevinske usluge i građevinski materijal koji se
koriste za izgradnju, rekonstrukciju, konzervatorske i restauratorske
radove i održavanje hramova i drugih zdanja povezanih sa misionarskom
delatnošću tradicionalnih crkava i verskih zajednica, uključujući i
materijal za izradu ikonostasa i ikonopisanje;
9) bogoslužbene knjige, verski kalendari i druga verska izdanja, kao i papir za štampanje tih izdanja;
10) orgulje.
5. Refakcija PDV diplomatskim i konzularnim predstavništvima i međunarodnim organizacijama
Član 275
Lica iz člana 55a Zakona - nosioci prava u smislu
člana 106. ovog pravilnika ostvaruju pravo na refakciju PDV, u skladu
sa Zakonom, na osnovu zahteva koji se podnosi Poreskoj upravi.
Zahtev iz stava 1. ovog člana podnosi se na Obrascu
REF 4 - Zahtev diplomatskog i konzularnog predstavništva, odnosno
međunarodne organizacije za refakciju, koji je odštampan uz ovaj
pravilnik i čini njegov sastavni deo.
Zahtev iz stava 1. ovog člana, za svakog nosioca
prava, podnosi lice koje je ovlašćeno za izdavanje službenih i ličnih
naloga za nabavku dobara i usluga, bez PDV, u skladu sa ovim
pravilnikom.
Rok za podnošenje zahteva je 30 dana od isteka
kalendarskog tromesečja u kome su dobra i usluge nabavljene u Republici
Srbiji ili izvršen uvoz dobara u Republiku Srbiju.
Uz zahtev iz stava 1. ovog člana dostavljaju se:
1) računi o nabavljenim dobrima i korišćenim uslugama
u Republici Srbiji koji glase na nosioca prava i koji sadrže podatak o
broju osnovne potvrde iz člana 107. stav 1. tačka 1) ovog pravilnika,
kao i dokazi o njihovom plaćanju;
2) dokumenta o izvršenom uvozu dobara u Republiku Srbiju i dokazi o plaćanju PDV na uvoz dobara.
Ako se nosiocu prava izdaje fiskalni račun u skladu
sa zakonom kojim se uređuje fiskalizacija, na fiskalnom računu iskazuje
se PIB, odnosno drugi identifikacioni broj nosioca prava.
Centrala, nakon izvršene provere ispunjenosti uslova
za refakciju, rešenjem odlučuje o zahtevu u roku od 30 dana od dana
podnošenja zahteva i dostavlja rešenje podnosiocu zahteva, a u roku od
15 dana od dana dostavljanja rešenja vrši se refakcija PDV.
Zahtev i dokumentacija iz st. 1. i 5. ovog člana
dostavljaju se u elektronskom obliku preko portala Poreske uprave, a
rešenje iz stava 7. ovog člana u elektronskom obliku.
6. Refundacija PDV kupcu prvog stana
Član 276
Kupac prvog stana iz člana 56a Zakona može da ostvari refundaciju PDV uz ispunjenje uslova propisanih Zakonom, ako poseduje fiskalni račun obveznika PDV - prodavca koji je po tom osnovu poreski dužnik u skladu sa Zakonom, na osnovu pismenog zahteva koji podnosi nadležnom poreskom organu.
Stanovima, u smislu ovog pravilnika, smatraju se
stambeni objekti, ekonomski deljive celine u okviru tih objekata, kao i
vlasnički udeli na tim dobrima (u daljem tekstu: stan).
Nadležni poreski organ iz stava 1. ovog člana je
organizaciona jedinica Poreske uprave koja je nadležna za prijem
evidencione prijave obveznika PDV - prodavca stana u skladu sa
Pravilnikom.
Zahtev iz stava 1. ovog člana podnosi se na Obrascu
RFN - Zahtev kupca prvog stana za refundaciju PDV, koji je odštampan uz
ovaj pravilnik i čini njegov sastavni deo.
Uz zahtev iz stava 1. ovog člana dostavlja se:
1) izvod iz matične knjige rođenih;
2) uverenje o državljanstvu;
3) dokaz o prebivalištu (overena fotokopija lične karte ili potvrda o prebivalištu);
4) overena kopija ugovora o kupoprodaji stana;
5) fiskalni račun u kojem je iskazan PDV;
6) dokaz da je ugovorena cena stana sa PDV u
potpunosti isplaćena uplatom na tekući račun prodavca, odnosno dokaz da
je na ime ugovorene cene stana sa PDV isplaćen iznos koji nije manji od
iznosa PDV obračunatog za prvi prenos prava raspolaganja na stanu
uplatom na tekući račun prodavca u slučaju kupovine stana pod
neprofitnim uslovima iz člana 56a stav 3. Zakona;
7) overena izjava kupca stana da kupuje prvi stan.
Ako kupac prvog stana zahteva refundacija PDV i po
osnovu člana, odnosno članova njegovog porodičnog domaćinstva, pored
dokumenata iz stava 6. ovog člana, dostavlja i:
1) dokument kojim se potvrđuje da je fizičko lice po
osnovu koga kupac prvog stana zahteva refundaciju PDV član porodičnog
domaćinstva kupca prvog stana u skladu sa članom 56a stav 6. Zakona;
2) dokaz o prebivalištu člana porodičnog domaćinstva (overena fotokopija lične karte ili potvrda o prebivalištu).
Izjava kupca stana da kupuje prvi stan iz stava 5.
tačka 7) ovog člana daje se na Obrascu IKPS PDV - Izjava kupca stana da
kupuje prvi stan, koji je odštampan uz ovaj pravilnik i čini njegov
sastavni deo.
Nadležni poreski organ iz stava 3. ovog člana, po
sprovedenom postupku kontrole ispunjenosti uslova za ostvarivanje prava
na refundaciju PDV, rešenjem odlučuje o zahtevu u roku od 30 dana od
dana podnošenja zahteva, a u roku od 15 dana od dana dostavljanja
rešenja vrši se refundacija PDV.
Na sve što nije posebno propisano za refundaciju PDV shodno se primenjuju pravila propisana za refakciju PDV.
Član 277
U obrascima REF 1 - Zahtev stranog obveznika za
refakciju, REF 2 - Zahtev humanitarne organizacije za refakciju, REF 3
- Zahtev tradicionalne crkve, odnosno verske zajednice za refakciju,
REF 4 - Zahtev diplomatskog i konzularnog predstavništva, odnosno
međunarodne organizacije za refakciju i RFN - Zahtev kupca prvog stana
za refundaciju PDV, iznosi se iskazuju u dinarima, bez decimala.
Član 278
Dokumentacija koja se dostavlja Poreskoj upravi u
cilju sprovođenja postupaka refakcije i refundacije PDV mora biti na
srpskom jeziku.
XXXIII PRELAZNE I ZAVRŠNE ODREDBE
Član 279
Odredbe ovog pravilnika primenjuju se na ugovore iz
člana 4. stav 3. tačka 2a) Zakona, odnosno člana 2. stav 1. ovog
pravilnika, zaključene od 1. januara 2013. godine.
Izuzetno od stava 1. ovog člana, odredbe ovog
pravilnika primenjuju se na ugovore iz člana 4. stav 3. tačka 2a)
Zakona, odnosno člana 2. stav 1. ovog pravilnika, koji se odnose na
zemljište, zaključene od 1. jula 2021. godine.
Član 280
Ako je za promet dobara ili usluga, koji se vrši od
1. jula 2021. godine, naplaćena, odnosno plaćena naknada ili deo
naknade zaključno sa 30. junom 2021. godine, na taj promet primenjuju
se propisi koji važe na dan 30. juna 2021. godine.
Član 280a
Odredbe člana 44, člana 55. stav 1. tačka 3) podtačka
(4) i člana 230. ovog pravilnika primenjivaće se od 1. januara 2022.
godine.
Obveznik PDV koji vrši promet dobara u povratnoj
ambalaži i koji primaocu dobara ne zaračunava povratnu ambalažu, dužan
je da na dan 31. decembra 2021. godine utvrdi manjak ambalaže, da na
utvrđeni manjak obračuna PDV i da obračunati PDV plati u skladu sa
Zakonom.
Povratnom ambalažom iz stava 2. ovog člana smatra se ambalaža koja se, posle vraćanja, ponovo upotrebljava za istu namenu.
Obaveza vođenja evidencije iz člana 230. ovog pravilnika odnosi se na povratnu ambalažu predatu od 1. januara 2022. godine.
Član 281
Danom početka primene ovog pravilnika prestaju da važe:
1) Pravilnik o kriterijumima na osnovu kojih se
određuje kada se predaja dobara na osnovu ugovora o lizingu, odnosno
zakupu smatra prometom dobara ("Službeni glasnik RS", broj 122/12);
2) Pravilnik o utvrđivanju šta se smatra uzimanjem i
upotrebom dobara, drugim prometom dobara i pružanjem usluga, bez
naknade, o utvrđivanju uobičajenih količina poslovnih uzoraka,
reklamnim materijalom i drugim poklonima manje vrednosti ("Službeni
glasnik RS", broj 118/12);
3) Pravilnik o postupku zamene dobara u garantnom
roku kod koje se smatra da promet dobara nije izvršen ("Službeni
glasnik RS", broj 118/12);
4) Pravilnik o utvrđivanju prenosa celokupne ili dela
imovine, sa ili bez naknade, ili kao ulog, kod kojeg se smatra da
promet dobara i usluga nije izvršen ("Službeni glasnik RS", broj
118/12);
5) Pravilnik o utvrđivanju sekundarnih sirovina i
usluga koje su neposredno povezane sa sekundarnim sirovinama, u smislu
zakona o porezu na dodatu vrednost ("Službeni glasnik RS", br. 107/12 i
74/13);
6) Pravilnik o utvrđivanju dobara i usluga iz oblasti
građevinarstva za svrhu određivanja poreskog dužnika za porez na dodatu
vrednost ("Službeni glasnik RS", br. 86/15 i 159/20);
7) Pravilnik o načinu i postupku odobravanja poreskog
punomoćstva za porez na dodatu vrednost ("Službeni glasnik RS", broj
84/15);
8) Pravilnik o utvrđivanju usluga u vezi sa
nepokretnostima za svrhu određivanja mesta prometa usluga, u smislu
zakona o porezu na dodatu vrednost ("Službeni glasnik RS", broj 21/17);
9) Pravilnik o utvrđivanju usluga predaje jela i pića
za konzumaciju na licu mesta za svrhu određivanja mesta prometa usluga,
u smislu zakona o porezu na dodatu vrednost ("Službeni glasnik RS", br.
21/17 i 41/17);
10) Pravilnik o utvrđivanju prevoznih sredstava za
svrhu određivanja mesta prometa usluga iznajmljivanja tih sredstava, u
smislu zakona o porezu na dodatu vrednost ("Službeni glasnik RS", broj

21/17);
11) Pravilnik o utvrđivanju usluga telekomunikacija i
usluga pruženih elektronskim putem, u smislu zakona o porezu na dodatu
vrednost, i o utvrđivanju kriterijuma i pretpostavki za određivanje
mesta sedišta, stalne poslovne jedinice, prebivališta ili boravišta
primaoca usluga telekomunikacija, radijskog i televizijskog emitovanja
i usluga pruženih elektronskim putem ("Službeni glasnik RS", broj
75/19);
12) Pravilnik o načinu utvrđivanja poreske osnovice
za obračunavanje PDV kod prometa dobara ili usluga koji se vrši uz
naknadu ("Službeni glasnik RS", br. 86/15 i 159/20);
13) Pravilnik o načinu utvrđivanja poreske osnovice
za obračunavanje PDV u slučaju prevoza putnika autobusima koji vrši
strani obveznik ("Službeni glasnik RS", broj 105/04);
14) Pravilnik o načinu izmene poreske osnovice za obračunavanje poreza na dodatu vrednost ("Službeni glasnik RS", broj 86/15);
15) Pravilnik o utvrđivanju dobara i usluga čiji se
promet oporezuje po posebnoj stopi PDV ("Službeni glasnik RS", br.
108/04, 130/04 - ispravka, 140/04, 65/05, 63/07, 29/11, 95/12, 113/13,
86/15, 109/16 i 48/18);
16) Pravilnik o načinu i postupku ostvarivanja
poreskih oslobođenja kod PDV sa pravom na odbitak prethodnog poreza
("Službeni glasnik RS", br. 120/12, 40/15, 82/15, 86/15, 11/16, 21/17,
48/18, 62/18, 44/18 - dr. zakon, 104/18, 16/19, 80/19 i 159/20);
17) Pravilnik o utvrđivanju pojedinih dobara i usluga
iz člana 25. Zakona o porezu na dodatu vrednost ("Službeni glasnik RS",
br. 120/12 i 86/15);
18) Pravilnik o načinu utvrđivanja i ispravke srazmernog poreskog odbitka ("Službeni glasnik RS", br. 96/19 i 159/20);
19) Pravilnik o načinu ispravke odbitka prethodnog poreza kod izmene osnovice za PDV ("Službeni glasnik RS", broj 86/15);
20) Pravilnik o utvrđivanju opreme i objekata za
vršenje delatnosti i ulaganja u objekte, načinu sprovođenja ispravke
odbitka prethodnog poreza i načinu utvrđivanja dela prethodnog poreza
za koji naknadno može da se ostvari pravo na odbitak, za opremu i
objekte za vršenje delatnosti i ulaganja u objekte ("Službeni glasnik
RS", broj 120/12);
21) Pravilnik o utvrđivanju dobara koja se smatraju
polovnim dobrima, umetničkim delima, kolekcionarskim dobrima i
antikvitetima ("Službeni glasnik RS", broj 159/20);
22) Pravilnik o utvrđivanju šta se smatra naplatom
potraživanja, u smislu Zakona o porezu na dodatu vrednost ("Službeni
glasnik RS", broj 114/12);
23) Pravilnik o načinu i postupku dostavljanja
obaveštenja o opredeljenju za obračunavanje PDV za promet investicionog
zlata, sadržini računa za promet investicionog zlata i sadržini
evidencije o tom prometu ("Službeni glasnik RS", br. 23/18 i 48/18 -
dr. pravilnik);
24) Pravilnik o obliku i sadržini prijave za
evidentiranje obveznika PDV, postupku evidentiranja i brisanja iz
evidencije i o obliku i sadržini poreske prijave PDV ("Službeni glasnik
RS", br. 123/12, 115/13, 66/14, 86/15, 11/16, 60/18, 47/19, 50/19,
94/19 i 159/20);
25) Pravilnik o određivanju slučajeva u kojima nema
obaveze izdavanja računa i o računima kod kojih se mogu izostaviti
pojedini podaci ("Službeni glasnik RS", br. 123/12, 86/15, 52/18 i
94/19);
26) Pravilnik o obliku, sadržini i načinu vođenja
evidencije o PDV i o obliku i sadržini pregleda obračuna PDV ("Službeni
glasnik RS", br. 90/17, 119/17, 48/18, 60/18, 75/19 i 159/20);
27) Pravilnik o postupku ostvarivanja prava na
povraćaj PDV i o načinu i postupku refakcije i refundacije PDV
("Službeni glasnik RS", br. 107/04, 65/05, 63/07, 107/12, 120/12,
74/13, 66/14, 44/18 - dr. zakon, 104/18 i 87/20).
Član 282
Ovaj pravilnik stupa na snagu osmog dana od dana
objavljivanja u "Službenom glasniku Republike Srbije", a primenjivaće
se od 1. jula 2021. godine.
Samostalni član Pravilnika o dopuni
Pravilnika o porezu na dodatu vrednost
("Sl. glasnik RS", br. 64/2021)
Član 2
Ovaj pravilnik stupa na snagu 1. jula 2021. godine.
Samostalni članovi Pravilnika o izmenama i dopunama
Pravilnika o porezu na dodatu vrednost
("Sl. glasnik RS", br. 127/2021)
Član 7
Podaci o obračunatom PDV iskazanom u fiskalnom računu
koji se u skladu sa ovim pravilnikom smatra računom u smislu Zakona o
porezu na dodatu vrednost ("Službeni glasnik RS", br. 84/04, 86/04 -
ispravka, 61/05, 61/07, 93/12, 108/13, 68/14 - dr. zakon, 142/14,
83/15, 108/16, 113/17, 30/18, 72/19 i 153/20), kao prethodnom porezu,
iskazuju se u Obrascu POPDV - Pregled obračuna PDV za poreski period od
__________ do _________ 20__. godine, koji je odštampan uz Pravilnik o
porezu na dodatu vrednost ("Službeni glasnik RS", br. 37/21 i 64/21) i
čini njegov sastavni deo, počev od podnošenja poreske prijave za
poreski period decembar 2021. godine, odnosno oktobar-decembar 2021.
godine.
Član 8
Ovaj pravilnik stupa na snagu narednog dana od dana objavljivanja u "Službenom glasniku Republike Srbije".
Samostalni član Pravilnika o izmenama i dopunama
Pravilnika o porezu na dodatu  vrednost
("Sl. glasnik RS", br. 7/2023)
Član 43
Ovaj pravilnik stupa na snagu 1. februara 2023. godine.
Samostalni član Pravilnika o izmeni i dopuni
Pravilnika o porezu na dodatu vrednost
("Sl. glasnik RS", br. 15/2023)
Član 2
Ovaj pravilnik stupa na snagu 1. marta 2023. godine.
Samostalni član Pravilnika o  dopuni
Pravilnika o porezu na dodatu vrednost
("Sl. glasnik RS", br. 60/2023)
Član 2
Ovaj pravilnik stupa na snagu narednog dana od dana objavljivanja u "Službenom glasniku Republike Srbije".
Samostalni član Pravilnika o izmenama
Pravilnika o porezu na dodatu vrednost
("Sl. glasnik RS", br. 96/2023)
Član 3
Ovaj pravilnik stupa na snagu osmog dana od dana objavljivanja u "Službenom glasniku Republike Srbije", a primenjivaće se od 1. januara 2024. godine.
Samostalni član Pravilnika o izmenama i dopunama
Pravilnika o porezu na dodatu vrednost
("Sl. glasnik RS", br. 116/2023)
Član 7
Ovaj pravilnik stupa na snagu 1. januara 2024. godine.
Samostalni član Pravilnika o izmenama i dopunama
Pravilnika o porezu na dodatu vrednost
("Sl. glasnik RS", br. 29/2024)
Član 7
Ovaj pravilnik stupa na snagu narednog dana od dana objavljivanja u "Službenom glasniku Republike Srbije".
Samostalni član Pravilnika o izmenama i dopunama
Pravilnika o porezu na dodatu vrednost
("Sl. glasnik RS", br. 65/2024)
Član 29
Ovaj pravilnik stupa na snagu osmog dana od dana objavljivanja u "Službenom glasniku Republike Srbije", a primenjivaće se od 1. septembra 2024. godine, osim odredaba koje se odnose na iskazivanje podataka u Obrascu POPDV - Pregled obračuna PDV za poreski period od _____________ do ___________ 20__. godine, koji je odštampan uz Pravilnik o porezu na dodatu vrednost ("Službeni glasnik RS", br. 37/21, 64/21, 127/21, 49/22, 59/22, 7/23, 15/23, 60/23, 96/23, 116/23 i 29/24) i čini njegov sastavni deo, koje će se primenjivati počev od podnošenja poreskih prijava za poreske periode koji počinju posle 31. avgusta 2024. godine.
Samostalni član Pravilnika o izmenama
Pravilnika o porezu na dodatu vrednost
("Sl. glasnik RS", br. 73/2024)
Član 5
Ovaj pravilnik stupa na snagu 1. septembra 2024. godine, osim odredaba koje se odnose na iskazivanje podataka u Obrascu POPDV - Pregled obračuna PDV za poreski period od _____________ do ___________ 20__. godine, koji je odštampan uz Pravilnik o porezu na dodatu vrednost ("Službeni glasnik RS", br. 37/21, 64/21, 127/21, 49/22, 59/22, 7/23, 15/23, 60/23, 96/23, 116/23, 29/24 i 65/24) i čini njegov sastavni deo, koje će se primenjivati počev od podnošenja poreskih prijava za poreske periode koji počinju posle 31. avgusta 2024. godine.
Samostalni član Pravilnika o izmeni i dopunama
Pravilnika o porezu na dodatu vrednost
("Sl. glasnik RS", br. 101/2024)
Član 3
Ovaj pravilnik stupa na snagu danom objavljivanja u "Službenom glasniku Republike Srbije".
Samostalni članovi Pravilnika o izmenama i dopunama
Pravilnika o porezu na dodatu vrednost
("Sl. glasnik RS", br. 107/2024)
Član 38
Za obveznika PDV kojem je na zahtev odobrena promena poreskog perioda u skladu sa Zakonom o porezu na dodatu vrednost ("Službeni glasnik RS", br. 84/04, 86/04 - ispravka, 61/05, 61/07, 93/12, 108/13, 68/14 - dr. zakon, 142/14, 83/15, 108/16, 113/17, 30/18, 72/19, 153/20 i 138/22), trajanje odobrenog poreskog perioda ne prekida se početkom primene Zakona o porezu na dodatu vrednost ("Službeni glasnik RS", br. 84/04, 86/04 - ispravka, 61/05, 61/07, 93/12, 108/13, 68/14 - dr. zakon, 142/14, 83/15, 108/16, 113/17, 30/18, 72/19, 153/20, 138/22 i 94/24).
Član 39
Odredba člana 2. ovog pravilnika primenjivaće se od 1. februara 2025. godine, a odredba člana 27. ovog pravilnika primenjivaće se od 1. jula 2025. godine.
Član 40
Ovaj pravilnik stupa na snagu 1. januara 2025. godine.
Obrasce, koji su sastavni deo ovog pravilnika, objavljene u "Sl. glasniku RS", br. 37/2021, a izmenjene u "Sl. glasniku RS", br. 7/2023 i 96/2023, možete pogledati
OVDE